<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Szabadság a hó alatt, vagy: A
zöld könyv by Mór Jókai</title>

<style type="text/css">
/*<![CDATA[*/

body {
 margin-left: 10%;
 margin-right: 10%;
}

h1,h2,h3,h4 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i2 {
 text-indent: 3em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem p {
 margin: 1em auto 1em auto;
}

.poem p.center {
/* margin-left: 3em; */
 max-width: 30em;
 text-align: center;
}

.poem .stanza {
 margin: 1em 0em 1em 0em;
}

.poem span.label {
 font-variant: small-caps;
 float: left;
 text-align: right;
 margin-left: -8em;
 min-width: 7em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.poem span.i4 {
 display: block;
 margin-left: 2em;
 padding-left: 3em;
 text-indent: -3em;
}

.poem span.i6 {
 display: block;
 margin-left: 3em;
 padding-left: 3em;
 text-indent: -3em;
}

.poem span.i8 {
 display: block;
 margin-left: 4em;
 padding-left: 3em;
 text-indent: -3em;
}

.poem span.i12 {
 display: block;
 margin-left: 6em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_483">483</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=GP1iAAAAMAAJ">http://books.google.com/books?id=GP1iAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXVI. KÖTET</span></p>
<p class="center"><span class="caption">SZABADSÁG A HÓ ALATT, VAGY:
A ZÖLD KÖNYV</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1897</span></p>
<hr class="chap" />
<h1>SZABADSÁG<br />
A HÓ ALATT<br />
<span class="caption-large">VAGY</span><br />
A ZÖLD KÖNYV</h1>
<p>&nbsp;</p>
<p class="center"><span class="caption">TÖRTÉNELMI
REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1897</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>A HÓMEZŐ RÓZSÁI.</h2>
<p>A szél behordta hóval az utakat, a lovak csülökig járnak benne;
a fenyőfák sötét lombja meghajlik a hóburok terhe alatt, az alsó
geszt vékony galyára pedig ráfagyott a nappali olvadástól a jég
vastag rétegekben, úgy, hogy mikor a szellő végig suhan az erdőn, a
jégcsapos lomb csilingel, mint valami tündéri harangjáték. Sebesen
tovasuhanó ólomszinű felhők közül előbukkanik néha a tele hold, s
aztán, mintha elég volna neki a mit látott, siet hirtelen egy újabb
felhőkisértet mögé elrejtőzni; az a zugó szél mintha az ő
didergésének a hangja volna.</p>
<p>Az úttalan síkon, a hópalástos erdőkön keresztül vonul késő
éjjel egy lovas csapat. A lovagok hosszúsörényű apró paripái
aláhajlott nyakkal szimatolják az utat; bozontos kucsmáikról,
hosszú hátravetett dárdáikról felismerni a doni kozákokat.</p>
<p>Szabályszerű hadi felvonulás rendében utaznak. Elől kettős
őrszem, felvont karabélylyal a karján, utána egy szakasz, azután
egy ágyu hat lóval, azután egy egész szotnya, ismét egy ágyu, a
rajta ülő tüzérekkel. Annak a nyomában megint egy pulk lovas, és
azután ismét egy hat lovas ágyu, – de már ezen az ágyucső hiányzik.
A helyett egy emberalak van rá kötve. A két keze odalánczolva a
laféta koronglyukához, a két lába alácsügg s barázdát húz a hóban
(mezítelen láb, rongyokkal félig-meddig takarva). Az emberalak feje
hátra van szegezve, s mikor egyszer-egyszer kisüt a hold, látni egy
kíntól eltorzult <span class="pagenum"><a name="Page_2" id=
"Page_2">-2-</a></span> arczot, a miről minden szőr le van vágva,
vagy talán letépve, haja sincs már, ajka és szemei nyitvák. Egy
durva lópokrócz van rávetve és alája dugva, a minek az egyik
csücskéje alácsügg a hóba.</p>
<p>Ez a lelógó pokróczvég egyszer-egyszer egy vércseppet hullat el
a hóba. Annak a jele, hogy az az ember még él, mert még vérzik. A
hóba hullott vércseppből egyszerre rózsa válik. Piros virág a fehér
hómezőben.</p>
<p>A kisértetprocessiót eltakarja a köd.</p>
<p>Távolabb, mindenütt a csapat nyomában, üget egy férfialak,
hosszú sörényű, szélesfejű paripán, termetét bundás kaczagány fedi,
fejét prémes kucsma; hosszú bajuszát belepte a zuzmara.</p>
<p>Csendesen és figyelve halad, mintha valamit keresne a földön.
Aztán valahányszor egy olyan piros rózsát megpillant a hóban,
leszáll a lováról, letérdel s azt a kristálylyá vált vércseppet egy
arany kanállal, (a minővel a protestánsoknál az úrvacsorai bort
szokták beadni a haldoklónak) kiemeli a hóból s elrejti egy
zománczozott ereklyetartóba. S megint továbbhalad – a következő
vércseppig.</p>
<p>Az út szakadatlanul őserdőn visz keresztül, a hol még az
ősbölény számára szánt boglyák vannak rakva a tisztásra. Ez a
bjelostoki erdő. Bölény nincs már Európában másutt sehol. Ez az
erdő még megfelel neki. Fejszecsattogás nem hangzott még abban. A
fákat nem dönti ki más, mint a fergeteg; egyik erdő a másik
korhadékán nő fel; bükkfák, tölgyek, hársak versenyeznek a
fenyőszállal. Az éjjeli csendben viszhangzik a hiúz nyervákolása s
a bölénytehén bömbölése, mely szopós borját félti, hívja. Csak
emberhang nem neszel. Nem laknak itt soha. Ha az út katonai vonal
nem volna, azt is benőtte volna az erdő régen.</p>
<p>A vércseppek csak vezetik a lovagot tovább; mindig nagyobb
távolban következnek egymásután. Egyszer aztán az utolsó rózsa is
elfogy, az utat csak az ágyukerekek <span class="pagenum"><a name=
"Page_3" id="Page_3">-3-</a></span> által vágott barázda mutatja. A
lovag azon is tovább halad.</p>
<p>Az a lafétára kötött ember bizonyosan meghalt már, azért nem
vérzik többé. Ha meghalt, akkor bizonyosan el is fogják temetni
valahol.</p>
<p>A rengeteg erdőn túl, melyben nem lakik ember, következnek
városok, a mikben szintén nem lakik ember. Egy nagy folyam partján
két átelleni város, a miket még a mult századbeli térképek ezzel a
jegygyel <img src="images/001.png" alt="" /> (erődített város), a
mostaniak pedig ilyennel mutatnak be <img src="images/002.png" alt=
"" /> (rom). Akkor még neveik is voltak, úgy hiszem Kazimir és
Joannovicze, most már csak az a nevük, hogy «rom». Dült falak,
omladékok utczaszámra, piaczok, a miknek közepéről a hóból kiállnak
a csalánkórók, kastélyok, a miken túlnőtt a szederinda, templomok,
födél helyett bozóttal koronázva.</p>
<p>A nagy folyam be van fagyva, a jégből még fölmerednek a hajdani
dobogóhid lábainak félig leégett csonkjai, az út mellettük visz át
a jégen.</p>
<p>A magányos lovag ott is követi a nyomot. A folyam közepe táján
aztán megállítja nyomozó ügetését egy frissen vágott lék. Hogy azt
csak most törték a jégen, bizonyítják a mellette elhányt
jégdarabok, miknek helyén még nem támadt új jégkéreg. A jégen
vágott rés hosszukás négyszegletű, minő a sírverem. Mellette sűrű
lábnyomoktól van letaposva a hó, – s nem messze tőle a sima
hórétegben egy emberalak benyomott mintája maradt fenn, a ki
arczczal lefelé fordulva feküdt ott. Valakit itt temettek el – a
vizbe. Leereszték a jég alá, (az igen biztos temető), a Nyemen majd
leviszi szép csendesen a tengerbe.</p>
<p>A lovag leszállt e helyen nyergéből, letérdelt a jégüreg
szélére, levette a süvegét fejéről és valamit mormogott – talán
imádságot. Valami hullott a vizbe – talán köny.</p>
<p>A tele hold e pillanatban teljes fényével világított le
<span class="pagenum"><a name="Page_4" id="Page_4">-4-</a></span>
fejére. Olyan fő volt ez, a mit egyszer látva, el nem lehet többé
felejteni. Magas kettős homlok, középen lenőtt hajjal, a haj szürke
már, veresbe játszó s hátrafelé van simítva. Arcza szikár, csupa
ideg, kiálló arczcsontokkal és állkapocscsal. Az orr merész
hajlású, a szemek mélyen bennülők, a bozontos bajusz előre van
szoktatva. Elfojtott fájdalom, megkövült panasz jelképe az egész
arcz.</p>
<p>A felhő ismét eltakarja a holdat, a tájra sűrű, lomha köd száll
alá. Őserdők, romvárosok eltünnek, mint az álomkép. A magányos
lovag alakja árnyképpé mosódik el. Az erdő, a köd és az éjszaka
sötétjében úgy zeng, búg, dönög valami. Talán a bölény hívja fiát…
Vagy talán valaki azt énekli, hogy «bozse cos polske!»</p>
<h2>KÖDFÁTYOLKÉP.</h2>
<p>Ugyanabban az időben, a midőn a bjelostoki erdők bujdosója a
rózsákká vált vércseppeket fölszedte az útfélről, egy másik férfi
megindult a távol Feketetenger partvidékéről egy hosszú és sietős
útra. Ez a két férfi egy czél után siet. Egymást soha nem látták,
egymásnak a nevét soha nem hallották, egymással soha nem
leveleztek: azért mégis tudja mindakettő, hogy az a másik «van»,
hogy az most oda utazik, a hova ő, hogy az ő vele találkozni akar s
hogy ennek a találkozásnak «napjára» meg kell történni.</p>
<p>Az első férfinak talán rövidebb az útja, de lassabban utazhatik.
Meg kell kerülnie a népes városokat, fölhasználnia az éjszakát az
utazásra, a nappali órákat félreeső csárdákban tölteni; a
másodiknak az útja hosszabb és viszontagságosabb, de nem kell
mással küzdenie, mint az istenekkel, a föld, víz, tűz, lég
isteneivel s azok legyőzhetők; az ötödik elementum: az ember, neki
készséges szolgája. Az utazó ezredesi egyenruhát visel.</p>
<p>Alacsony termetét nagyobbá teszi fejének magasan <span class=
"pagenum"><a name="Page_5" id="Page_5">-5-</a></span> hordásával s
lépteinek rugékonyságával. E léptekről meg lehetne őt ismerni
minden álcza alatt: kurtára nyirott fekete haja széles domború
homlokot körít, s fekete szemöldei, mikor beszél, folyvást
tánczolnak s minden arczizma részt vesz a beszédben. Sőt ez arcz
tud beszélni még akkor is, mikor az ajk hallgat. Tökéletes
ellentéte annak a másik férfi arczának, amaz: mozdulatlan rejt el
minden érzést, emez előre elárul minden gondolatot. Az alatt az öt
percz alatt, a míg a lovait befogó jemsikkel értekezik, a
hizelgéstől a dühöngésig minden indulatot keresztül próbál a
hallgatóján, mint egy új hegedűn; a két keze hadonáz, öt ujját az
orra alá tartja a parasztnak, a vállára üt, hasba löki, megfogja a
mellén a ködment s megrázza, aztán megöleli és megcsókolja,
megczirógatja a szakállát, majd meg belemarkol abba és megczibálja
s utoljára eltaszítja magától a parasztot, de mégis legvégre
megitatja a kulacsából. Pedig meglehet, hogy csak arról beszéltek,
járható-e az út Jekaterinoslavig?</p>
<p>Mert mikor még a bjelostoki erdőben fél öl magas a hó, s a
Nyemen jegén ágyuval lehet átjárni, akkor már a Dnyeper és Don
vidékén beállt az olvadás, s egy tenger az egész róna, a miből a
náddal kerített kurgánok, mint elszórt szigetek, támadnak elő;
minden kunyhó oldalához oda van kötve a fűzfából vájt lélekvesztő,
egyedüli közlekedési eszköz a tavaszi olvadás idején, a min a gazda
kijárhat a szabadban legelő gulyáihoz, méneseihez.</p>
<p>A mennyire szem ellát, köröskörül egy rőt pusztaság terül el a
végtelenben. A nád, burján, bozót még nem hányta le téli cziherjét,
s az most a rekettyehajtással együtt csupa vereset játszik, maga az
ég is hozzá kölcsönzi a tűzvilágítást, a széljósló alkonypir
befestette a széttépett bárányfelhőket lángvörösre, a mik között a
tiszta ég topázzöldnek látszik. A lég tele van myriádjaival a vizi
szárnyasoknak, mik pihenetlen zajjal töltik el a pusztát; fenn a
magasban egy falka hattyu száll, aranyszínre festve a leáldozó
naptól, mely félig a láthatár alá merülve <span class=
"pagenum"><a name="Page_6" id="Page_6">-6-</a></span> szétlövelli
sugárküllőit a felhők hasadékai közül; egy haldokló király,
rongyokra tépett bibor és arany között.</p>
<p>S végig a láthatártalan rónán, csak egyetlen egyenes út vonul,
kipadlózva fűzfadorongokkal, mint egy dobogó hid, azon kell magát
az utazónak végig zötyögtetni, mert letérni nincs hová.</p>
<p>A mint a folyam elmarad, az utolsó emberi lak is eltünik, egy
dombtetőre szorult czigánytelep kovácstüze világít még az alkony
ködében nagy messzire az utazó után; a leszálló köd azt is
eltemeti, s aztán döczög a hármas fogatu troika tovább a
holdvilágnál, a pusztából fölmeredő kurgánok az egyedüli jel, hogy
itt valaha emberek laktak: nép! Azok a «csudák» ott a dombtetőn
voltak az isteneik. A durva emberfejü kőcsompók egész messze az
Amurig hirdetik egy kiveszett népnek a létét, mely nem hagyott maga
után még nevet sem, csak isteneket, a kiket az új nép «csudá»-nak
nevez. (Hasonlít a magyar szóhoz.)</p>
<p>Éjszakára egy csabán tanyájára vetődik az utazó, a ki véletlenül
az út közelében ütötte fel a kunyhóját, körültáborozva juhai
nyájától.</p>
<p>Az utazó azt jegyzi föl a naplójába, hogy a kunyhóban lakó
pásztor nép nyomorult, ostoba és sajtszagú.</p>
<p>Reggel megint tovább fut a troika, csengős lovaival s fut, míg
meg nem állítja a kiáradt Dnyeper. Itt bárkára kell ülni, ez az
egyedüli módja az utazásnak. Szerencsére a folyam elég duzzadt
most, hogy Herodot hirhedett zuhatagain átvigye a bárkát, a nélkül,
hogy a sziklákon összetörné. Csak az utolsótól óvják a bárkások az
utazót. Ez a Nyenasitecz (a Telhetetlen.) Ezen nem üdvösséges este
holdvilágnál Istent kisérteni. «Meg kell lenni!» parancsol az
utazó. Neki sietős útja van. Az már más szó. A «meg kell lenni» nem
ismer lehetetlenséget. Arra csak egy felelet van: a «Seisász»
(azonnal.) Ez az egy szó jellemzi az egész népet. Az utolsó
folyamzuhatagon is keresztül törnek; a bárkájuk odavesz, de maguk
kiúsznak. <span class="pagenum"><a name="Page_7" id=
"Page_7">-7-</a></span> Az utazó az éj többi részét a hajósok
gunyhójában tölti. És aztán följegyzi a naplójába, hogy a
partonlakó hajós és halásznép nyomorult, ostoba és halszagú.</p>
<p>A túlparton van a zaporogiak országa, a nevüket is onnan vették:
«za porogi», zuhatagmögöttiek. Itt csak nyerges lovon folytatható
az utazás. Éjszakára eléri az utazó a «Szetsát», a mi falu volna, a
házak megannyi földbe vájt vermek, a födeleik pázsitból vannak,
kurényiknek hivják.</p>
<p>Az utazó együtt ivott és dalolt a zaporogiakkal s följegyzé
naplójába, hogy a kurényik lakói nyomorultak, ostobák és kulimász
szaguak. A zaporoginak első dolga, mikor új ruhát vesz, végig
bekenni kátránynyal, hogy tartósabb legyen.</p>
<p>A zaporoginál találta első nyomát a szabadság-vágynak, a mi
kezdetleges ugyan, de mégis valami, s abból áll, hogy szabad legyen
rabolni a szomszédban s szabad legyen elkergetni a feleségét, ha
nem tetszik, s másikat venni, a ki jobban tetszik.</p>
<p>Megint lóháton odább, a míg láthatóvá lesz a puszták ősvárosa, a
«városok anyja»: Kiov, az annyiszor elpusztult s újra föltámadt
scytha Jeruzsálem, sarmata szentek csontjaitól megtelt
katakombáival; messziről egy délibáb csalképe aranyozott
kupoláival, mintha csupa templomok összesége volna, a mik közül az
óriási Lavra tornya magasra emelkedik ki.</p>
<p>Az utazó kikerülte a legnépesebb városrészt, a Beresztovot, a
kaszárnyák közelében sem mutatta magát, sem a Lavra vendégszerető
kolostorába nem szállt meg; hanem fölkereste a zsidónegyedet, s ott
egy zsidó putrijában értekezett egész éjjel mindenféle katonákkal,
a kik mintha előre értesítve lettek volna megérkeztéről, egymásután
léptek be hozzá az alacsony ajtón s távoztak el a hátulsó
ajtón.</p>
<p>Az utazó följegyezte az albumába, hogy a zsidók nyomorultak,
ostobák és ánizsszaguak. <span class="pagenum"><a name="Page_8" id=
"Page_8">-8-</a></span></p>
<p>Az út megint tovább foly. Feljebb észak felé. A földről eltünik
a tavasz, az égről az alkonypir, szürke borongó felhősátor fedi el
a firmamentumot, melyen a nap halvány karikája, mint egy rongyos
katonaköpenyegre akasztott érdempénz tünik föl. A fogytán levő hold
is későn kel már föl. Az éj hosszabbodik s felgyujtott mezők,
nádasok égése akadályozza az utazást, útközben gyakran kénytelen az
utazó betérni az útféli házakba a fenyőerdők közé. Azok már rendes,
csinos lakok. Eretnekek lakják, a kiket az üldözés bujdokolni
kényszerít. Ott is meg-megpendül egy húrja a szabadság utáni
vágynak. Készek szenvedni, ellentállni és összetartani azért, hogy
a Jézus nevét szabad legyen így irni: Ihsus. Kezdetnek ez is
valami.</p>
<p>Az utazó följegyezte az albumába, hogy a raskolnikok
szerencsétlenek, ostobák és bagariaszaguak.</p>
<p>Mindig feljebb észak felé: a zöldvetéses rónákat fölváltja ismét
a hómező, a hattyuk, darvak seregeit varju és jégmadár. Az utazó
éjszakára a szlobodikban pihen meg, a hol mindenféle népfaj,
emberosztály találkozik össze, távol vidékről összecsoportosult
munkakereső nép, a ki megy a két tenyerét eladni a közelgő
munkaidőre. Ide aztán mindegyik magával hozza a nyomoruságát,
ostobaságát és büzét. A nyomoruság és ostobaság közös; hanem a büz
külömböző: arról egymásra ismernek, s azért összeverekesznek. Arról
megtudják, a mint azt megérzik egymáson, hogy nekik veszekedniök
kell egymással.</p>
<p>Az utazót sietteti az idő. Most már szánkóra kerül a sor.
Útitársa lesz a burána, a hózivatar, olyan napok jőnek, a mikor nem
lát se hajnalt, se delet, a hófuvat börtönné változtatja körülötte
a világot. Az ilyen hófellegszakadást csak ez a nép ismeri; ez a
«Pad», az utazók réme. Az éjjeli utazás lehetetlen már; a
mértföldmutatókat eltakarta a hó. A ponoszszucha vihardombokat
csinált a síkon a hóból s barlangokat vájt az útfélen belőle, a
mikbe a szán belé szakad. Az erdőkben kardalt vonítanak a farkasok.
Reggelre a csárda ajtaján nem lehet kijönni, <span class=
"pagenum"><a name="Page_9" id="Page_9">-9-</a></span> úgy betemette
azt a hófuvat, hanem a padlásablakon kell kimászni, ott vár a
jemsik a befogott szánnal a kéménynek támaszkodva s nevetve mondja:
«két bundás hideg van, uram!» Az éjjel az erős északi szél
eltisztította a felhőket, olyan az ég, mint egy aczélharang, a
szürkés lilaszinű láthatáron egy lapos, veresen izzó tűzgolyó
emelkedik fel, az a nap. Csak úgy kerülgeti a földet, még délben
sem érzeni a melegét. Itt van a tél országa. Az út most már
megnépesül. A tél országában víg élet van. Egész szánsorok teherrel
megrakva haladnak egy irányban előre, s czifra úri szánkák
kerülgetik el az egyszerű utazó vasokot. Az utolsó napja ez az
útnak. A láthatáron valami fényes vonal kezd el ragyogni, ez a
befagyott tenger. A vonal egyre szélesedik, s a mint leszáll a nap,
a csillagos derült égre egy lángkoszorú küllői emelkednek föl,
gyorsan a zenithig lövellő fénykévéikkel, az az északi hajnal, s e
rémséges sugárözöntől megvilágítva, támad elő a hómezőből egy
óriási város, fehértetejű palotatömbeivel, kupolás templomaival,
tömör várával, kupola, bástya, minden fehér. Mintha egy város
rémképe volna, fehérrel rajzolva a fehérre, fölötte a rózsaszinű
északfény, mögötte az aczélkék ködlégkör. Az utazó czéljához ért.
Hát a másik eljutott-e ide?</p>
<h2>NAGYÚRI KEDVTÖLTÉS.</h2>
<p>A «vaj-hét»-nek az utolsó napja van. Szentpétervár utczái a
csikorgó hideg daczára tele vannak zsibongó néptömeggel; még ma
szabad húst enni, holnap már kezdődik a nagybőjt s zárva lesz
minden mészárszék, azontúl hét hétig az olajé a világ. Siet még ma
minden ember jóllakni.</p>
<p>A hosszú négyszögű szénatér, a «Szenája Plostad» még ma az
éhesek színpadát képezi. Ott vannak felállítva hosszú sorban a
mészáros bódék előtt a fagyos ökrök, <span class="pagenum"><a name=
"Page_10" id="Page_10">-10-</a></span> szarvasok, sertések, négy
lábuk szétterpesztve a hóban, meredt fejük magasra emelve, a hentes
fejszével, fürészszel vágja le belőlük a vevőnek a kiválasztott
darabot, mert a kés nem fogja a kővé fagyott húst; másutt egész
garmadái az apró vadaknak, nyulak határszámra a padokon, foglyok,
fáczányok, fajdok, miket távol országok küldtek ide, a fagytól épen
tartva, egész füzérenkint függnek a sátrak előtt, a medvehús-árulók
egy külön sátorosztályt foglalnak el, s a tér közepén tanyáznak a
halárusok, czápanagyságú vizáikat meg a sörényes tengeri
oroszlánokat s a simaszörű fókákat rakva ki közszemlére. Tízezernyi
vevősereg csatangol a bódék körül, gyalog és csörgős szánokon; a
vevők nagyobb része asszony, az eladó mind férfi, itt nőkofa nincs.
Még a vaj-hét óhajtott csemegéjét, a blinnit is férfiak sütik:
palacsinta ez, vajjal leöntve s kaviárral megkenve, s a
raznoscsikok mind ifjú legények, a kik hosszú bundapalástjaikban,
derékon szíjjal átkötve, a sátorokat kerülgetik, a fejükön hordott
fatál megrakva a népszerű körömfaladékok mindenféle nemeivel, ott
kinálgatják kelendő czikkeiket be nem rekedő torokkal: «vegyetek
pirógot, szaikit, szbitát, kvaszt!» a theaárulók rengeteg
szamovárokban pöfékeltetik a forró theát, s a pálinkásbódéknak,
miket a köznyelv «korsó»-nak nevez, be nem áll az ajtaja. A piróg
különösen kivánja az italt. Lepény az, megtöltve vagdalt hússal,
hallal, répával és káposztával, drága nyalánkság! S ma van az
utolsó napja. Holnap már álmodni sem szabad róla.</p>
<p>Egész Szentpétervár az utczán van most. Gyönyörű szép márcziusi
nap van. Nem az ibolyák és gyöngyvirágok napja, hanem a zuzmaráé és
a jégcsapoké: a tegnapi északi szél után a hévmérő leszállt 14
fokra. Gyönyörű szép idő.</p>
<p>Délben tizenkét órakor, mikor az Izsák-templom nagy harangja
megszólal, a városi zsibongás közé még egy új lárma vegyül.</p>
<p>Azon a hosszú egyenes úton, a mit czarszkoezelói <span class=
"pagenum"><a name="Page_11" id="Page_11">-11-</a></span>
prospektnek hivnak, egy úri vadászcsapat egy szép tizenkét agancsos
szarvast hajt.</p>
<p>Ilyen évszakban szarvasra vadászni a közönséges vadászszabályok
is tiltják, a szarvasnak csak most nőtt ki az új agancsa, tülkei
még tompa buczkók, érzékeny bőrrel bevonva. De még annál kevésbé
szabad talán szarvas-vadászatot rendezni egy nagy város közepén,
épen Szentpétervárott, a masliczahét utolsó napján?</p>
<p>Úgy látszik, hogy ennek a társaságnak az is szabad.</p>
<p>Egy tuczat férfi és három asszony a vadásztársaság. A cselédnép
meg a kopófalka nem számít; az is megy valami ötvenre.</p>
<p>Az egész utat végig söprik maguk előtt, a milyen széles.</p>
<p>Bizonyosan úgy történhetett, hogy a vadásztársaság megkezdte a
hajtást a Czarszkoe-Zelo vadaskertjében, a szarvas kitört s a város
felé vette futását. Erre a társaság utána eredt. A vadászhevély nem
engedi azt a kérdést, hogy «merre szabad az út?»</p>
<p>A futóvad keresztül vágtat a Fontanka hidján. A vámőrök
hasztalan eresztik le előtte a sorompót, átszökik rajta. Akkor az
őrök megismerik a vadásztársaságot s megszeppenve akarják a
sorompót megint fölereszteni. «Hagyd úgy!» kiált a legelől lovagló
úr. S arra az egész vadásztársaság utánozza a vadat s átugratja a
sorompót.</p>
<p>A szarvas a város egyik főutczáján vágtat már, a csaholó
kopófalka mindenütt a nyomában. Az utczaszögleteken ácsorgó
rendőrök félreugranak a csata elől, mely előttük elvágtat.</p>
<p>A császári hadapródok kaszárnyája előtt áll egy gránátos az
őrhelyen. Annak puskája van. Ha az eszét követné, lelőné vele a
nyargaló vadat, hogy a vásáros nép közé ne rohanjon. De a
katonaregula előbbre való az észnél. Az őr megismeri előljáróját s
fegyveres tisztelkedésre várja be. A rebellis vad azonban nem ismer
semmi törvényt, egyenesen neki rohan az őrnek s szarvára kapva azt,
felhajítja a levegőbe. A katona valószínüleg talpra fog esni s
folytatni <span class="pagenum"><a name="Page_12" id=
"Page_12">-12-</a></span> fogja a tisztelgést. De már akkor a
szarvas bekanyarodott a Kert-utczába. Ez egyike a legkedvesebb
sétahelyeknek a czári fővárosban. A sétáló néptömeg riad minden
oldalra szerteszéjjel. Asszony sikolt, férfi ordít, kutya ugat,
egyik ember a másikat taszítja halomra, a szánok egymásba ütődnek,
felborulnak, s a szarvas és a vadászcsapat keresztül gázol esett
emberen, dült szánkón. Hiszen jó mulatság ez, senki sem sértheti
meg magát, elég mély a hó.</p>
<p>Most a szarvas betéved a szénatérre. Egy perczig elbámul, a mint
az óriási négyszögöt meglátja, tele nyüzsgő embercsoportokkal,
hanem ekkor észrevesz valamit. Azokat a sorban fölállított
szarvasokat ott a vadasboltok előtt. Azt gondolja, az egy
szarvascsorda. S a hajtott szarvasnak az a szokása, hogy ha
meglátja a falkáját, közé menekül. Tehát neki a néptömegnek. Az
ordítás, sikoltás, káromkodás pokoli zajjá növekszik. Feldöntött
sátorok, felborított mészáros-padok maradnak a vad roham nyomában.
A mint azonban a szarvas a vadas kirakat közé ér s hirtelen
megcsapja az orrát a vérszag, a mint meglátja a rokonait
megcsonkított tagokkal, egyszerre dühbe jön s szarvait előre
szegezve, szilaj bőgéssel tör magának utat az ellenkező irányban,
míg újra kijut a Kert-utczára s azzal vadul rohan előre egyenesen
neki a Gosztinnoi Dvornak.</p>
<p>Ez Szentpétervár egyik legnagyobb nevezetessége, az
árúbazár.</p>
<p>A Gosztinnoi Dvor épülete maga egy egész városnegyed, a hol a
perzsa-szőnyegtől elkezdve a gyémántnyaklánczig a világ minden
drágaságát együtt találni. A szarvas azt gondolta, hogy ez neki
való menedék. Minden ajtó nyitva.</p>
<p>Az ezernyi bolt közül épen egy velenczei üvegkereskedő raktárát
választotta ki mentő odujának, maga után vonva kutyafalkát,
vadásztársaságot. A nagy oszlopzatos terem rakva volt százezereket
érő velenczei kristályokkal, miket műértő kéz tündéri gúlákba
halmozott össze, s a falak köröskörül padlásig érő tükrökkel fedve.
A szerencsétlen <span class="pagenum"><a name="Page_13" id=
"Page_13">-13-</a></span> olasz boltos bankrottot kiáltott
ijedtében, a mint a szarvast árútermébe rohanni látta s végtelenül
tréfás jelenet volt, a mint a szegény signore karszékestül együtt
hanyattvágta magát s a két fölemelt talpát tartá védelmül maga elé.
A mint azonban a gim abból a sok tükörből egyszerre megannyi
magához hasonló üldözött szarvast látott előrohanni, szintannyi
sarkát harapó kutyafalkával s vágtató lovassal, teljesen elveszté a
mi kis esze volt. Ott hagyta a rugkapáló olaszt, a kit a nehéz
nyavalya tört ki ijedtében, keresztültört az üldözőin, s
bevágtatott a nem messze levő Apraxin Dvorba, a hol megint a világ
minden ócska zsibárúját csaklizták a minden nemzetből összevetődött
csiszárok, zsidók, törökök, örmények, persák, kis és nagy oroszok,
skopcsik és raskolnikik, grúzok és finnek, kiterítgetve czókmókjaik
halmazát az utcza kövezetére, hogy jobban útjában legyenek a
vásárlónak, a kit ketten-hárman megfognak, portékájukat
magasztalva, a szomszédét ócsárolva, alkudozva, czigánykodva,
esküdözve, a világ minden barbár nyelvén. – Közéjük a szarvas! Ez
volt még csak a pompás mulatság! Hogy ordított Allaht, Jehovát,
Jézus Krisztust a sok felriadt kufár, a kit a szarvas felrúgott!
Hogy mászott hasmánt négykézláb a beszélő békasereg odujába, mikor
a vadásztársaság meg a sok kopó keresztül tört rajta! Hogy vágta
magát hasra a lengyel zsidó, a ki nem tudott merre menekülni, s
jajgatott, mig szarvas, ló és kutya átugrált a testén, s a tulsó
kijáratnál hogy omlott ki a felvert Bábel népe, ordítva, hogy itt
az itélet napja. A szarvas átszökött a megtorlott embertömeg
fejein. Ezt a kopófalka és a lovastársaság nem tudta utána csinálni
s időbe került, míg a falkár és a peczérek szét tudták korbácsolni
az eleven akadályt a vadásztársaság útjából. Ez alatt a szarvas
egérutat nyert, kimenekült a Fontanka csatorna körutjára, keresztül
iramodott a jégen a tulsó part házsoráig, a hajszoló csapat csak a
Gorochonaja-utcza szegletén érte ismét utól.</p>
<p>Itt volt, történetünk idejében (1824–25.), egy nagy <span class=
"pagenum"><a name="Page_14" id="Page_14">-14-</a></span> parkkal
körülvett palota, a Bulavszky-kert; (1862-ben a nagy tűz
elhamvasztotta ezt az Apraxin Dvorral együtt, s jelenleg a
czarszkoe-zelói vasut indóházának raktárai állanak a helyén.)</p>
<p>A park magas aranyozott vasrácsozattal van körülvéve, melyen
keresztül hajlanak a jégburokkal fedett fenyőfalombok. A szarvas
tán azt hitte, hogy ez a vadaskert.</p>
<p>E park és palota mentében, nem messze tőle van a nagy Obuchov
kórház.</p>
<p>Ötszáz lábbadozó beteg, férfi és asszony (többnyire
nyavalyatörősek) jött épen akkor szembe az utczán. A Szentháromság
templomában voltak áldozni ezen a napon, onnan tértek vissza a
kórházhoz.</p>
<p>Ha ez a vad iram e nyomorult csoport közé zúdul, azon mind kitör
az epileptikus roham. Azok nem birnak elfutni, szélhüdött tagjaik,
mankóik, hülye elméjük nem segítik meg őket a veszedelemben. Maga a
rémület elég megölni a lábbadozót, a kibe csak hálni jár a
lélek.</p>
<p>Csak egy nagy jajkiáltás chorusa hangzott a tehetetlen tömeg
felől, mely mintha le volna igézve, mozdulatlanul állt meg a
megfoghatatlan roham előtt. A beteg embernek nemcsak a lába, hanem
a feje is zsibbadt.</p>
<p>Hanem azért csak «hajrá!»</p>
<p>A mint aztán az üldözött szarvas a Bulavszky-park főkapuja előtt
elrohant, e kapun keresztül egy lövés dördült el; a szarvas a
lövésre oldalt szökött, a szarvait a hátára csapta, azután
csülkeire bukott, s még egyet rúgva magán, véres orrával barázdát
turt a hóban s aztán elnyult holtan, odafektetve fejét, véres
agancsaival a kapu küszöbére, mintegy köszönetül annak, a ki
üldözőitől egy jó lövéssel megszabította.</p>
<p>A vadásztársaság mulatsága el volt rontva. <span class=
"pagenum"><a name="Page_15" id="Page_15">-15-</a></span></p>
<h2>NEM «NEBEN…»</h2>
<p>Hallatlan vakmerőség, elrontani az urak mulatságát!</p>
<p>– Ki tette ezt a lövést? kiálta a legelől vágtató lovag,
korbácsát a levegőben fütyöltetve.</p>
<p>A kopófalka dühösen rohant a nyitott kapunak, a honnan a lövés
történt, a sinkorán-társaság is meg volt sértve a
vadászbecsületében.</p>
<p>A kérdés oroszul volt téve s a taglejtés is illett hozzá, bár a
lovag arcza egészen simára volt borotválva, francziásan (a többiek
mind pofaszakállt viseltek).</p>
<p>– Én voltam olyan bátor! felelt rá egy női hang, s a kapu fölött
egymásba hajló fenyőfák alul, a mik a palota bejáratáig egy hosszú
sétányt képeztek, előlépett egy nőalak, délczeg, karcsu, mint a
Kalevala hősregéinek amazonjai, hosszukás halavány arczát a veresbe
játszó szőke haj szabadon szétszórva repkedi körül, mint egy
oroszlánsörény; finom egyenes orra, fölvetett ajkai a Niobe-csoport
alakjaira emlékeztetnek; míg az a két nagy lángoló fekete szem,
tele megverő varázszsal, a Szakuntala péri tüneményeinek illik oda.
Három külön égalj mythosából összevarázsolt tündér.</p>
<p>– Én voltam az a bátor! szólt a nő, a ki egyedül jött elé,
minden kiséret nélkül s míg balkezével a rárohanó ebeknek fittyet
hányt, a jobbjában tartott kétcsövű puskát arczához emelte s a
kérdező fejének szegzé. És még van egy lövésem az ön számára is, ha
le nem ereszti azt a fölemelt korbácsot.</p>
<p>A kutyák megszelidülten nyihogták körül a nőalakot, melyet egy
percz előtt még szét akartak tépni, s a lovag sem volt
hozzájárulhatlanabb a varázs előtt, mint a kopók. Megfordítá
kezében a lovagostort s a gombjával tisztelgett, s most már
francziára fordítá a discursust, a mi az orosz előkelő társaság
nyelve.</p>
<p>– Nincs szüksége önnek, madame, a lőfegyverhez folyamodni,
<span class="pagenum"><a name="Page_16" id=
"Page_16">-16-</a></span> a midőn szemeiben oly hatalmas kettős
tűzfegyverrel rendelkezik.</p>
<p>A lovag elárulta, hogy Versaillesben járta a főiskolát, a hol
tudnak bókokkal harczolni s bókokkal fedezni a meghátrálást.</p>
<p>A vadásztársaság többi része ez alatt szintén megérkezett a kapu
elé.</p>
<p>A férfiak, a mint meglátták, hogy kivel beszél az első lovag,
visszarántották a paripáikat, mintha szeretnének nem lenni jelen az
értekezésen; csak egy éltesebb úr, kinek a bundás bekecsén
gyémántos rendcsillag ragyogott, léptetett közelebb. A nők egyike
azonban egyenesen oda vágtatott a kapuhoz s ott megállt szemben a
másik hölgygyel. Csak az elesett vad választotta el őket.</p>
<p>A lovaghölgy kékrókaprémes bekecset viselt, hasonló süveggel,
mely alul csigafürtökben «a l’anglais» omlott vállára dúsgazdag
világos szőke haja. Arcza egész a szeméig volt pirulva a hevélytől
és a csipős hidegtől, s az égő arczszín még elevenebb kékké tette
kissé kiülő szemeit; finom keskeny ajkai nyitva voltak, a kék
szalag, mely állát a hideg elől eltakarta, s a kék fátyol, mely
homlokát körülövezte, nem engedett egyebet láttatni. Hanem a mint a
másik hölgy elé ért, a lovagnő hátratürte álláról a burkoló
szalagot (szép rózsás áll volt, gödröcske által kétfelé osztva),
talán hogy szabadabban beszélhessen.</p>
<p>– Hogy merte ön e szarvast meglőni? kiáltá a másik nőre. Nem
tudja ön, hogy ez a czár vadja?</p>
<p>– Hogy merték önök e szarvast a kórház felé hajtani? felelt az
vissza, nem tudják önök, hogy az a nyomorultak háza?</p>
<p>– Remélem, elismeri ön talán mégis, hogy első úr Oroszországban
a czár!</p>
<p>– Első úr az egész világon – a beteg ember.</p>
<p>– Ön vakmerő, madame!</p>
<p>– Azt elismerem.</p>
<p>A lovagnő most már a fátyolt is hátratépte homlokáról,
<span class="pagenum"><a name="Page_17" id=
"Page_17">-17-</a></span> melege volt. A lovagkorbács
nyugtalanabbul játszott kezében.</p>
<p>– Miért nem vagyok most férfi! morzsolá a szót összeszorított
gyöngyfogsorai között.</p>
<p>A sima arczú lovag azt látta e vonagló arczvonásokból, e megölő
szemekből, hogy valami egyébről is van szó, mint egy meglőtt
szarvasról; oda hajolt a lovagnőhöz s elég hallhatólag szólt hozzá
németül.</p>
<p>Mert a franczia nyelvet (akkor még a legszeretettebb ellenség
nyelvét) minden ember érti már az orosz fővárosban, de a németet (a
leggyülöltebb jóbarát nyelvét) csak a kiválasztottak. Ha tehát azt
akarja az ember, hogy a cselédnép ne értse, mit beszél, németül
szól.</p>
<p>– Talán egy «Nebenbuhlerin?» kérdé a sima arczú lovag.</p>
<p>A lovagnő megvetésre biggyeszté ajkait s szempilláit összehúzva,
azt felelé elég hangosan – németül:</p>
<p>– Nem «Neben».</p>
<p>A leggonoszabb sértés egy nő ellen.</p>
<p>Az a másik nő jól hallotta azt, s a kezében tartott lőfegyver
egyik csöve még töltve volt.</p>
<p>E mondás után maga a kimondó is elsápadt, mint egy párbajvivó, a
ki kilőtte a saját fegyverét, megsebzé az ellenfelét s most azt
látja, hogy az is készül ő rá lőni.</p>
<p>De a halavány hölgy nem azt tette vele. Hiszen van szó, van
tekintet, van mozdulat, mely fájóbb a sebet ütő fegyvernél. A mint
az elejtett vad ott feküdt a lábainál elterülve, rátette az egyik
lábát annak az agancsára s úgy nézett mosolyogva a lovagnő szeme
közé, s hogy a kihivó insultus annál erősebb legyen, fölemelte a
lőfegyverét s a másik csövet kilőtte a levegőbe. Mert fegyverrel
védtelen ellenében, az injuriának nincsen elég éle. Most már
volt.</p>
<p>A lovagnő arcza lángolt a haragtól. A lovagkorbácsot két keze
közé fogva csavargatta, mint egy kigyót, mintha azon tusakodnék,
hogy ezzel a kigyófarkkal összezúzza-e ezt a sértő mosolygást ezen
az arczon? <span class="pagenum"><a name="Page_18" id=
"Page_18">-18-</a></span></p>
<p>A másik két nő közül az egyik egy fiatal leány volt, alig több
még, mint gyermek. Tökéletes tojásdad arcz, finom hegyes állal,
parányi, virágbimbó csukódású ajkak, nagy sötétkék szemek, a mik
messziről feketéknek látszanak, egyenes vékony fekete szemöldök, s
aczélragyogású hajfonadékok. Az egész tekintete a növendékleányok
elbámuló tudatlansága. Legkülönösebb rajta az, hogy férfinyeregben
lovagol, s a viselete is ahhoz van alkalmazva, cserkesz beshmet, bő
fehér salavári, magas csizmákkal, széles kázsmiröv, lecsüggő
kindzssállal.</p>
<p>Mindenki értette, csak ő nem, hogy mit beszélnek ezek most.</p>
<p>A ki a nyelvet nem értette, megértette a mozdulatokat, meg az
arczok összefeleselő vonaglását, a szemek kereszttüzét, ő még azt
sem. Csak bámult. Azt látta, hogy két asszony nagyon haragszik
egymásra, egy szarvasnak az agancsai miatt.</p>
<p>A lovagnő erőszakos kezében addig hajlott a lovagkorbács, míg
csakugyan ketté törött. Mással kellett ütnie.</p>
<p>– Bethsába! kiálta a bámuló hajadonra, s azután valamit mondott
neki valami olyan nyelven, a mit kettőjükön kívül senki sem értett:
talán cserkeszül; hanem az arczkifejezéséből a beszélőnek, az
elképedéséből a ráhallgatónak meg lehetett érteni valami ilyen
formát: «azt kérdezted tőlem, milyen az ördög? itt van: ez az!» A
fiatal leány lehúzta a fejét s keresztet vetett magára, nagy kék
szemeivel félénken sandítva azon alak felé, a ki maga az élő
sátán.</p>
<p>Akkor aztán megfordítá a lovát a delnő s megragadva a leány
lovának zabláját is, előre vágtatott, vissza, a merről jött,
nyomában az uri társaság és a kopófalka. Az elejtett szarvast
otthagyta mindenki az utczán. <span class="pagenum"><a name=
"Page_19" id="Page_19">-19-</a></span></p>
<h2>HADITERV EGY ASSZONY ELLEN.</h2>
<p>Az egész úton végig mind a Ghedimin-palotáig természetesen nem
folyt egyébről a beszéd, mint a lefolyt izgalmas jelenetről.</p>
<p>– Parole d’ honneur! mondá a sima arczu lovag, korbácsával saját
lovagcsizmáira huzogatva. – Föl van fordulva az egész világ! Ha
Erzsébet czárnő idejében mert volna ilyen insulteot elkövetni egy
Ghedimin-herczegnőn egy asszony, megkancsukázták volna a piaczon;
elvágták volna a nyelvét, mint Lapoukhinnőnek. Ezt köszönjük a
túlságos philantropiának! Soha sem volt az nekünk való. Minket
megöl a voltairianismus! Hogy türhet el ilyet Arakcsejeff? Tán csak
nem orosz ez az asszony? Tán valami angol, vagy német dáma, a ki
idejött bennünket boszantani s a követség oltalma alatt áll? Bezzeg
816-ban, mikor utoljára voltam itthon, nem merték volna velünk ezt
tenni! Ezek az idegenek! De mindegy! Ha nincs a rendőrfőnöknek az
ilyenek számára büntetése, majd mi magunk fogjuk kezünkbe venni a
korbácsot. Csak az ön jelenléte tántoritott vissza most is, Mária
Alexievna herczegnő, esküszöm rá.</p>
<p>– No, no! Ön nem tudja, hogy ki ez a nő.</p>
<p>– Bárha herczegnő is!</p>
<p>– Több annál.</p>
<p>– Nem bánom, ha expatriált királyné is, onnan Georgiából.</p>
<p>– Csitt! (A hölgy egy óvó tekintettel figyelmezteté a lovagot a
balján lovagló leányra.)</p>
<p>– Hiszen nem ért németül. – No hát – királynő az a némber?</p>
<p>E kérdésre a delnő elkezdett kaczagni.</p>
<p>– Az bizony, királyné! Igazán királyné! Uralkodó királyné!
Absolutegyeduralkodónő. Hahaha! Mi mindnyájan alattvalói vagyunk:
ön is, én is, Alexej Maximovics <span class="pagenum"><a name=
"Page_20" id="Page_20">-20-</a></span> is. Hahaha! Egy olyan
királynő, a kit az országából nem ágyuval szoktak kikergetni, hanem
ezzel ni!</p>
<p>A delnő az összetört lovagostor fogantyuján levő sípot nyujtá a
lovag elé.</p>
<p>– Micsoda! Egy komédiásnő?</p>
<p>– Az hát. Mi volna egyéb?</p>
<p>– Ah, haha! A ki ellen füttyhang a revolutió, a kinek a trónját
síphanggal lehet felforgatni! Ah, Mária Alexievna! ajándékozza ön
nekem ezt a sípot, úgy fogok vele harczolni önért, mint a «Ritter
ohne Furcht und Tadel».</p>
<p>A delnő átengedte a nevezetes pokolgépet, a mivel a szinpadi
potentátokat szokták a levegőbe vettetni, a lovagnak, mikor az őt a
Ghedimin-palota vestibulejében lesegíté a nyergéből.</p>
<p>A lovag megcsókolta a delnőnek a kezét, a miért az megcsókolta a
lovagnak az arczát. A szép gyermekleányt kézen fogta a delnő s
együtt mentek fel a széles, hármas üvegajtóval elzárt fűtött
lépcsőn.</p>
<p>Itt aztán az egész vadásztársaság szétoszlott, találkozót adva
egymásnak ma estére az operaházban.</p>
<p>A sima arczú lovagnak a hátára veregetett a tenyerével a
rendcsillagos hallgatag úr, ki nem vegyült a társalgásba.</p>
<p>– Te pedig jőjj fel hozzám, Nikolaj Szergievics, egy szóra.</p>
<p>– Parancsolj velem, Alexej Maximovics.</p>
<p>Az Arakcsejeff-palotához lovagoltak.</p>
<p>Szentpétervárott nincsenek ősrégi paloták, az egész város csak
másfél századot számlál még; a czári kegyencz palotája a
Nefszkij-prospekten fekszik s inkább kényelemre, mint pompára van
berendezve. Télen át magukat a falakat fűtik alagcsöveken át
éjjel-nappal, minden ablakot hármas üvegtábla tart elzárva s a
szobák keményfatáblákkal vannak kirakva.</p>
<p>A vadászatból hazaérkezőket készen várta a forró thea, arakkal
és valami sajátszerű járulékkal, a mi cayenne-borsból <span class=
"pagenum"><a name="Page_21" id="Page_21">-21-</a></span> és
spanyollégyből van készítve, egy késhegynyi belőle átmelegíti a
zsibbadt idegeket: más égalj alatt méreg volna az.</p>
<p>A főúr, kit most már palotájáról ismerhetünk, Arakcsejeff
bezárta maga után a szobája ajtaját s aztán egy amerikai
hintaszéket tolva a kandallóhoz vendége számára, leülteté azt,
csibukot dugott a szájába s maga a kandalló elé állt.</p>
<p>– Hallod-e, Nikolaj Szergievics. Azt mondom neked, hogy azt a
sípot, a mit a herczegnőtől kaptál, tedd el jól az ereklyéid közé,
s ha fütyülni akarsz rajta, eredj ki vele az erdőbe; mert ha te
azt, a mit a herczegnőnek esküvel fogadtál, megteszed, másnap útban
vagy Irkuczk felé s bizony Isten nem tudom, hogy mikor jösz
vissza.</p>
<p>– Hogyan?</p>
<p>– Hát úgy, hogy a czár azt tartja, hogy olyan herczeget, mint te
vagy, tud ő teremteni egy óra alatt százat, hanem olyan énekesnőt,
mint Ilmerinen Zeneida, egy század teremt egyet.</p>
<p>– Ah! Tehát ez a hölgy Ilmerinen Zeneida, a hirhedett Cimarosa
hősnő? Tisztelet! Már ennél a szónál nem pipázok. Mikor Ghedimin
herczegnőnek esküdtem, akkor nem tudtam, hogy kiről van szó. Ez
felold a fogadásom alól. Az «isteni» Zeneida ellen még az «angyali»
Maria Alexievna kedveért sem lehet föllázadni. Inkább egy sereg
legitim uralkodó ellen! De mily ostoba vagyok én! Bizonyosan
megfagyott az agyvelőm ebben a nagy hidegben, mint a kényeső a
thermometrumban. Hisz azt már odakünn hallottam, hogy a «diva» a
czár és czárnő protegéeje s azonfölül pedig a derék Maximovics Iván
kedvese. Abból a párbeszédből, a mit a két nő vetett oda egymásnak,
kitalálhattam volna, hogy a feleség és szerető találkoztak
véletlenül össze.</p>
<p>– Most aztán még azt kell kitalálnod, hogy mind a két nőnek a
kegyébe bejuss: mind a feleség, mind a szerető kegyébe.
<span class="pagenum"><a name="Page_22" id=
"Page_22">-22-</a></span></p>
<p>– Az könnyű feladat, egyiktől a másikhoz hírt hordani.</p>
<p>– A nőnél könnyen fog menni, mert az őszinte, egyforma,
szenvedélyes; hanem a kegyencznőnél nehezebb lesz, mert ez az
életben is annyiféle alakot tud játszani, mint a szinpadon. S neked
meg kell tanulnod, hogy melyik az igazi?</p>
<p>– A milyen igaz, hogy Galban lovag a nevem.</p>
<p>– No hát, Galban lovag, azt elképzelheted, hogy mikor téged
hazahivattunk Versaillesbol, a hol reánk nézve az voltál, a mi a
szem és fül az emberre nézve, hát annak nagy okának kellett leni.
Remekül betanultad, hogyan kell a legtitkosabb diplomácziai
cselszövényeket az asszonyi szíveken keresztül kicsalni, s nem
hagytad rajtakapatni magadat. Most itthon kell ebből a mesterségből
letenned a remeket.</p>
<p>– Hogyan? A szent Oroszországnak volnának titkai, a miknek a
rendőr és a pópa nem tud végére járni?</p>
<p>– Kedves Galban lovag. A mi jó Khulkinunknak elég baja van a
tolvajokkal s azokkal is igen kevés szerencséje. Tanácslom is
neked, hogy éjszaka, mikor a klubból hazamégy, ha valaki megállítja
a szánkódat, hát csak add oda neki nyugodtan a tárczádat, mert ha
patrouillért kiáltasz, a katona még a bundádat is elveszi. Ha
rendőr kezébe jutsz, az a tolvajt is kirabolja, meg tégedet is. A
pópának pedig épen semmi keresete a mi embereinknél, hisz ezek azon
kezdik, hogy tagadják az Istent.</p>
<p>– Ennyire jutottunk?</p>
<p>– Ennyire bizony. Jól mondta Kutusov tábornok, mikor a franczia
hadjáratból visszatértek seregeink, hogy «most legjobban tenné a
czár, ha ezt az egész győzelmes sereget belefojtatná a
Keleti-tengerbe.» A visszatérő ezredek mind inficiálva voltak a
szabadelvűségtől s elragályosíták az egész hadsereget. Bizonyosan
mondhatom neked, hogy valamennyi fiatal tisztnek mind ott a
zsebében a «szabad ember katechismusa», meg az «alkotmányterv».
<span class="pagenum"><a name="Page_23" id=
"Page_23">-23-</a></span></p>
<p>– Hol veszik azt?</p>
<p>– Titkos nyomdájuknak kell lenni.</p>
<p>– Nagyon sokáig engedtétek őket játszani a szabadsággal.</p>
<p>– Ez volt a kisebb veszedelem. A míg engedtük őket a
szabadkőmüvességgel alakoskodni, mindent nyiltan vittek; az udvari
bálokban maga a czár hallatára beszéltek szabadságról, értekeztek
népjogokról, jobbágyemancipatióról. De hát ez mind csak akadémiai
disputa volt. A mint azonban a szabadkőmüvesek páholyait
bezárattuk, a mint a titokzatos jelvényeket csúfságra
elkótyavetyéltettük az Apraxin Dvor zsidópiaczán, az eltakart baj
annál jobban elmérgesült. Momonov szabadkőmüvesei öt-hatféle
alakban támadtak fel. Az egyik elnevezi magát a «közjó
egyesületének.» Ennek a feje Orloff. A másikat úgy nevezik, hogy
«szojusz spaczinia», a harmadikat «hősszövetségnek», a negyedik
neve «szojusz blagodenstoiga.» Van egy, a mely a «nyolcz szláv nép
köztársasága» czíme alatt alakult; tagjai ismertető jelül nyolczágú
csillagot viselnek. (Az egyik ágára Magyarország is oda van írva.)
Ugy támadnak, mint a gomba.</p>
<p>– Nevetség! Az én időmben is voltak ilyen clubbok, a melyek
titkos összejöveteleket tartottak. Mondhatom, hogy semmi
államellenes dolgok nem történtek bennük. Ha a rászedett férjeknek
nem volt ellene kifogásuk, a rendőrségnek ugyan nem lehetett.</p>
<p>– De ezek nem ahhoz hasonlók, szólt Arakcsejeff, indulatba
hozva. (Az a szokása volt, hogy odahaza, mikor titkos látogatójával
beszélt, folyvást egy pálcza-tőrrel volt dolga, azzal a spanyol
falakat, meg a függönyöket szurkálta keresztül, mintha mindenütt
hallgatózó kémeket akarna felspékelni, s ha hallgatójának a kabátja
valami tárcza, vagy zsebkendő miatt fel volt duzzadva, oda is
beszurkált a pálczatőr hegyével, mintha meg akarná tudni, hogy mi
van ottan?) – Mindenütt ott vannak és sehol sem találhatók.
Összejöveteleiket el tudják álczázni bálok, <span class=
"pagenum"><a name="Page_24" id="Page_24">-24-</a></span>
hangversenyek, orgiák mögé, kijátszszák minden kémkedésünket. Mit
gondolsz? van egy könyvük, a mi egy valóságos országgyülési napló.
Minden tartomány képviselőinek tanácskozása van abban feljegyezve:
hogyan kell Oroszországban egy rendszeres forradalmat előidézni?
minő legyen az alkotmány? Mi történjék a dynastiával? Hogy legyen
az ország felosztva? Rendi képviselet, vagy népképviselet legyen-e?
S ugyanebbe van beírva az összeesküvők teljes névjegyzéke, a kik az
egész birodalomban a Fekete tengertől a Jeges tengerig kezükben
tartják a háló csomóit. Ezt ők úgy hiják egymás között, hogy a
«Zöld könyv». Hol van az a könyv? Ez a kérdés.</p>
<p>– Egy ellenkérdéssel felelek. De ne szurkáld a bundám gallérját
azzal a hegyes stiléttel! Látta-e azt a könyvet valaki, s ha látta,
miért nem mondja meg, hol látta?</p>
<p>– Azt is megtudhatod. Három osztályra vannak felosztva az
összeesküvők. Az első a «testvérek». Ebbe mindenki bejuthat a kiről
a bevezető jót áll. Hanem ezek csak annyit tudnak, hogy ők egy
összeesküvésnek a tagjai s szabad bejáratuk, van a gyülekezetbe. A
második osztályban vannak a «férfiak». Ezek már kipróbált emberek,
a kikre egy bizonyos adott jelszó szerinti cselekvés van bízva. (A
tiszti karnak egy harmadát közéjük számíthatod.) Még ezek nem
tudnak egyebet elárulni, mint kiki saját magát s a reá bizott
dolgot. A harmadik osztály tagjai a «bojárok». Ezek az intézők.
Ezek közé nehéz bejutni s a ki egyszer köztük van, az el nem árul
többé semmit.</p>
<p>– Nincsenek feleségeik, szeretőik?</p>
<p>– Erre a kérdésre magamtól is rá tudtam jönni. Hogy a titkokat
legjobban meg lehet az asszonyok által tudni, gyémántokkal és szép
szemekkel sok sötét helyet meg lehet világítani: az régi dolog. A
«Zöld könyv» őrzése asszonyra van bízva; ez kétségtelen. De
fölfedezéseinkkel még eddig mindig kudarczot vallottunk. Megtudtuk,
hogy a zöldkönyv Orloff szeretőjénél van. Iszonyú kincs árán
megszereztük azt tőle. Aztán találtunk benne egy sereg <span class=
"pagenum"><a name="Page_25" id="Page_25">-25-</a></span> botrányos
adomát a szentpétervári életből, a mit a nélkül is tudunk. Azután
más nyomot találtunk. A zöldkönyv a «martinisták» birtokában van.
Főnöküknek van egy szeretője a ki ennek fanatikus híve: semmi
pénzzel rá nem vehető, hogy őt elárulja. Egy éjjel megleptük a
szállásán a némbert, megkötöztettük, szétbontattuk a szobája
gerendáit s megtaláltuk a «Zöld könyvet.» Hát az meg tele volt
istentagadó thesisekkel. De hát ki törődik azokkal? Az Isten ellen
szabad föllázadni, csak a czár ellen nem szabad. Végre rájöttünk,
hogy a valódi lelke az összeesküvésnek, az a liga, a mi «az észak
egyesületének» nevezi magát. Ennek a feje pedig Ghedimin
herczeg.</p>
<p>– Ördögbe is!</p>
<p>– Az ám. A trónhoz legközelebb álló urak! Ennél kell lenni a
«Zöld könyvnek». Ott volt. Kire bízhatna az ember ily veszedelmes
kincset másra, mint a feleségére? Hanem a vasláda kulcsát, melyben
e könyv rejtve volt, a férj szüntelen a nyakába akasztva hordá.
Hilarion atya a vallásos oldaláról kerülte meg a nőt s rávette,
hogy egyszer vegye le a férj nyakából a kulcsot, mikor az épen
hagymázban feküdt s nem tudott magáról s adja át nekünk egy
éjszakára a «Zöld könyvet». A nőnek sok leimádkozni valója
lehetett, a bűnbánatért cserébe megtette ezt a kis árulást, s én
egy egész éjszakát töltöttem a Ghediminnél talált «Zöld
könyvvel».</p>
<p>– És aztán?</p>
<p>– Hát aztán földhöz csaptam. A könyv tartalma ugyan csupa
veszedelmes doktrinák gyüjteménye volt, de semmi egyéb, mint
abstrakt thesisek, philosophemák, glossák; és főleg semmi
megfogható nevek. Mit bánom én, mit mond Seneca, Rousseau, Saint
Just? Én azt akarom tudni, hogy mit mondanak a Muravieffek és
Turgenyeffek? Ez is csalás volt. A ravasz Ghedimin nem bizott a
feleségében. Olyan könyvet adott neki a megőrzésre, a mit ha az
elárul a censornak, az nem fog tőle sajnálni egy hasáb fát, hogy
megégesse rajta, de ha a titkos rendőrfőnöknek <span class=
"pagenum"><a name="Page_26" id="Page_26">-26-</a></span> árulja el,
az sajnálni fogja az olaját, a mit elégetett az olvasása alatt.</p>
<p>– Tehát ha nincs a feleségnél az igazi «Zöld könyv», akkor a
szeretőnél kell annak lenni. Az pedig Zeneida.</p>
<p>– Kitaláltad.</p>
<p>– Idegen nő ez?</p>
<p>– Nem. Alattvalónk. Finn leány Helsingforsból. A czárnak azért
különös kegyencze, mert birodalmunk büszkesége, a ki leverte
Catalanit. A czárné is beczézi. Tudod, ő felsége nagy zenekedvelő s
nem akarja engedni hogy Cimarosa, Fernand Cortez és Pæsiello
iskoláját a divatos Rossini megbuktassa. Ilmerinen Zeneida soha sem
énekel Rossinitól. Minden órában szabad bejárata van az uralkodó
családhoz, akárhányszor megvárakoztatnak engemet, sőt Miklós
nagyherczeget is miatta. Az udvari tánczestélyeken úgy bánnak vele,
mint egy uralkodó fejedelemnővel s a czárné kedvencz virágát, a
fehér rózsát, egyedül neki van megengedve a hajában viselni. Hogy a
finn diákok forrongása miatt a helsingforsi egyetemet át nem tették
Kievbe, egyedül Ilmerinen Zeneida szép hangjának köszönhetni, a ki
könyörögni is olyan szépen tud, mint énekelni. A czár már egyszer
herczegnővé is akarta őt tenni s mit felelt rá az elkényeztetett?
«Felséged degradálni akar engem?»</p>
<p>– S ez a nő lehet részese a czár elleni összeesküvésnek?</p>
<p>– Ha lehet szeretője az összeesküvés fejének, egy Ghedimin
herczegnek, a ki az Oroszországban uralkodó tizenkét család
leghatalmasabbika; – jobbágya, jövedelme több, mint a württembergi
királynak. S mégis lehet összeesküvő, s mégis lehet neki híve
Ilmerinen Zeneida. Ne felejtsd el, hogy a leány egy
«kalevaine.»</p>
<p>– S micsoda jelek vannak e gyanura?</p>
<p>– Mondtam már neked, hogy az összeesküvők nagyon ügyesen tudják
vinni a dolgukat. Nem bujdokolnak ezek sötét külvárosokba,
földalatti boltokba, hanem inkább a sokaságot keresik s zajt
csinálnak maguk körül, mikor <span class="pagenum"><a name=
"Page_27" id="Page_27">-27-</a></span> tanácskozni akarnak. Ezt már
a lengyelektől tanulták el, kiknél a «vendíta» és a «philaretes»
tagjai országos vásárokon szoktak összegyülni. A mi összeesküvőink
mulatnak. Most következik a nagybőjt. Minden szinház zárva lesz.
Hét hétig tiltva minden nyilvános mulatság. A népnek látni kell,
hogy az úri rend is tartja a vezeklést. A templomba el kell járni.
S a császári énekkar zsolozsmáit állva végig hallgatni. Hanem aztán
hogy este bezárt ajtók mögött mi történik? azt nem kérdi senki. A
titkolózásnak van elég jó czíme. A meghivottak nem alkotmányt
csinálni, csak pecsenyét enni jönnek össze. «Bőjtszegőknek» nevezik
magukat. Ha a rendőrség rájuk törne, találna felszelt vadsültet,
párolgó rostbeafet az asztalaikon, sőt talán elázott convivákat is
az asztal alatt, s azokat bizonyára megvesszőznék a bőjtszegés
miatt; de hogy a belső szobákban mi történik, azt nem tudná meg
senki. És itt a szinpadi királynő még különös előnyben is van. A
szinház népének az egész világon, mint jól tudhatod, külön törvénye
van. Ugyan ki keresne szigorú erkölcsöket a tánczosnőknél, a
mimáknál. Nekik éltető elemük a pezsgő könnyelműség. A rendőrség
rég szemet húnyt az ő különczségeik fölött. A ki egyszer elég
szerencsés Ilmerinen Zeneida termeibe egy nagybőjti «zártkörű
estélyre» meghivatni, az ott együtt fogja találni az opera és
ballet minden könnyelmű szépségeit s az egész szentpétervári arany
fiatalságot s nem lesz panasza sem szép szemek, sem a jó borok tüze
ellen. Akár megégjen bennük. Hanem azután, ha a nagy mámor közepett
meg tudott annyi józanságot őrizni, hogy másokra is ügyeljen, akkor
észre fogja venni, hogy a társaság tagjainak egy része lassankint
eltünedezik a termekből.</p>
<p>– De hisz annak egynél több oka is lehet.</p>
<p>– Lehet. Például az az oka is lehet, hogy egy rejtett szobában
roulettet játszanak. A czár szigorúan tiltja a roulettet, s a kit
ezen rajta kapnak, irgalom nélkül Szibériába küldik. Bizonyos, hogy
Ilmerinen Zeneida <span class="pagenum"><a name="Page_28" id=
"Page_28">-28-</a></span> rágalmazói, különösen a nők, a kik
irigykednek rá, azt hiresztelik felőle, hogy titokban
roulettebankot tart, s az teszi érthetővé mesés pazarlását. Én mást
hiszek.</p>
<p>– Mi okod van mást hinni?</p>
<p>– A szinésznő hirhedett estélyein rendesen jelen szokott lenni
Turgenyeff Miklós is, s ő is azok között van, a kik éjfél után
eltűnnek a mellékszobákba. Turgenyeff Miklós pedig philosoph és
puritán.</p>
<p>– A philosophoknak is vannak szép asszonyok és jó borok között
lucidum intervallumaik.</p>
<p>– Régebben ismerjük Miklóst. Én még demidecemvir korából
figyelemmel kisértem. Ő volt az egyedüli kortársai között, a ki
semmi divatos kicsapongásban részt nem vett. Beutazta Angliát,
Franczia- és Németországot és mindenütt csak a nagy költőket, a
magasröptű szellemeket kereste föl; a könnyelmű raj mulatságaiban
nem találkozott vele senki. Párisban sem! A hol a gyönyör uralkodó
vallás. Ugyan hogy jutna eszébe itt áldozni titokban annál az
oltárnál, a mi nálunk a bálványimádás tilalma alá van vetve? Ennek
az egy embernek a jelenléte elárulja, hogy ott a zárt ajtók mást
rejtenek, mint eleusi mysteriumokat!</p>
<p>– És ezt még eddig nem lehetett kitudni?</p>
<p>– A mint Zeneida Ghedimin herczeg karján eltávozik a
társaságból, a mulatság a Mylitta-ünnepély szinét veszi föl; a
könnyelmű színpadi tündérek lefoglalják minden érzékét a köztük
maradónak s az másnap csak arról tud számot adni, hogy milyen jól
mulatott. Ha egy «testvér» menekülni akar közülök, hogy utána
menjen a «bojároknak», azt elfogják, visszahozzák, agyonitatják,
agyonölelik a szeretetreméltó összeesküvők. Hogy ki tudja őket
játszani, hogy egyenesen magát a mysterium főpapnéját birja
meghódítani, egy olyan, minden olympi játékban győztes hősre van
szükség, mint te vagy.</p>
<p>– Nagyon hizelgő rám nézve. Mikor kezdjek hozzá?</p>
<p>– Még ma. A masliczahét utolsó napja van. Az operaházban
<span class="pagenum"><a name="Page_29" id=
"Page_29">-29-</a></span> utolsó előadás. Zeneida a mi Cimarosánk
«titkos házasságában» lép föl. Nagy lesz a tolongás. A mint az
éjféli tizenkettőt üti, megszólalnak minden toronyban a harangok s
e harangszóval kezdődik a hosszú bőjt, mindenki hazatakarodik az
utczákról vezekleni. Hanem a szinpadok királynéjának országában
akkor kezdődik el a farsang! Karnevál herczeg egész bohó
társaságával tartja ünnepi fölvonulását a fényesen kivilágított
termekben, a miknek zárt ablaktábláin egy fénysugár s egy zenehang
sem törhet keresztül. Neked meg kell magadat hivatnod erre a
mulatságra.</p>
<p>– A mai nagy affront után.</p>
<p>– Te mester vagy az ilyenben.</p>
<p>– Ghedimin herczegnőnek azt igértem, hogy még ma ki fogom a
vetélytársnőjét fütyülni.</p>
<p>– Nekem pedig azt igéred meg, hogy még ma meg fogod őt
hódítani.</p>
<p>– Rövid az idő.</p>
<p>– De kapóra az alkalom. Megtudtam, hogy két olyan ember érkezett
tegnap a fővárosba, a kinek a jelenléte itt szokatlan. Az egyik
Krizsanovszky Lengyelországból, a másik Pestel ezredes a déli
hadseregtől. Mind a kettő kapott már meghivást Zeneida úgynevezett
tánczmulatságába.</p>
<p>Ezekkel csak ma és csak ott találkozhatol. Ezekről meg kell
tudnod, hogy miért jöttek ide?</p>
<p>– Ott leszek.</p>
<p>– Hogy kezdesz hozzá?</p>
<p>– Ahogy mi nálunk minden szerelmes historiát szokás kezdeni,
ajándékozással.</p>
<p>– Vigyázz! Ez a tündérnő gazdagabb, mint te vagy. Egy
hangversenyével összeénekel negyvenezer rubelt s ha gyémánt kell
neki, kikeresi érte a legszebbet, s ha gyémántnál is szebbet akar,
kiosztja a szegények közt; az ajándékoddal könnyen azt teszi, hogy
megduplázza s úgy küldi vissza. <span class="pagenum"><a name=
"Page_30" id="Page_30">-30-</a></span></p>
<p>– Olyat fogok neki ajándékozni, a mi megnyeri a tetszését. Egy
nyolczas fogatot.</p>
<p>– Ah! A milyen csak a czárnak van.</p>
<p>– Dejsz, olyan a czárnak sincs. Majd meglátod. Ezzel a fogattal
vágtatva török be a «sarkonforgó» tündérkastély kapuján. A többit
bízd rám. Ha van «Zöldkönyv» a világon, azt én meg fogom látni.</p>
<h2>A HÁTRAMARADT.</h2>
<p>Ghedimin herczeg ma együtt ebédelt a feleségével.</p>
<p>Sem a férj, sem a nő nem hozta szóba a mai jelenetet, a mi a
szarvasvadászatot befejezte. Pedig lehetetlen, hogy az egész
városban szét ne futott volna annak a híre. Csak a rendőrség nem
vett róla tudomást. Még az elejtett szarvast is otthagyták, a hol
elesett, majd csak sötéttel fogják azt elszállítani, hogy senki se
lássa, ki vitte el.</p>
<p>– Lesz ma szerencsém önhöz az operaházban? kérdé a
herczegnő.</p>
<p>– Nem tudom, elmehetek-e?</p>
<p>– Kár lesz elmaradni. Ma Ilmerinen kisasszony utoljára énekel a
«Titkos házasság»-ban s nagy ovátiók készülnek a részére.</p>
<p>(A herczegnő arra gondolt, hogy ma ki fogják fütyülni Zeneidát s
azt nagyon derék dolog lenne a herczegnek neje páholyából
végigélvezni.)</p>
<p>– Sajnálom, hogy nem igérhetem meg. De ezen az estén, mint ön
nagyon jól tudja, az öreg anyámat kell meglátogatnom s a jó
asszony, ha egyszer megkaphat, el nem ereszt. Az egész világról
kérdezősködik s aztán szigorúan megköveteli tőlem, hogy mikor az
éjféli harang megszólal, a szobája melletti kápolnában leüljek az
orgonához s a bűnbánó zsolozsmát énekeljem. Ezt nem tagadhatom meg
tőle. Inkább ha azt akarja ön, hogy együtt töltsük a mai estét,
jőjjön fel velem hozzá. <span class="pagenum"><a name="Page_31" id=
"Page_31">-31-</a></span></p>
<p>– Oh, köszönöm a jó mulatságot. Én még nem éneklem a
zsolozsmát.</p>
<p>– Még úgy sem látogatta ön meg nagyanyámat, mióta
egybekeltünk.</p>
<p>– Tudja, hogy félek a halottaktól.</p>
<p>– De hisz ő szegény még eleven.</p>
<p>– Annál rosszabb. Élő halott. S én irtózom egy mumiát látni s
arra gondolni, hogy magam is ilyenné lehetek valaha.</p>
<p>– No, hát jó mulatságot, kedvesem.</p>
<p>– Nagy áhitatot, kegyelmesem.</p>
<p>A herczeg eltávozott. A herczegnő utána küldte a törpéjét, hogy
elrejtőzve a lépcsőház narancsbokrai közé, lesse ki, vajjon a
herczeg csakugyan a nagyanyja lakosztályán marad-e, és meddig marad
ott?</p>
<p>Ghedimin Maximovics Iván valóban a nagyanyja lakosztályába
távozott az összekötő folyosón át. Az öreg úrnő a Ghedimin-palota
középső szakaszában lakott, melynek ablakai mindkét felől udvarra
nyiltak.</p>
<p>Épen húsz esztendeje már annak, hogy Anna Feodorovna el nem
hagyta a szobáit. Még a rekkenő nyarat is ott tölti a prémbőrökkel
kivert falak között, a mikor minden úrféle menekül a fővárosból a
Neva szigeteire.</p>
<p>1804. tavaszán egy makacs idegbaj erőt vett rajta s azóta az
egész járása-kelése e földön az étkező asztalától a kártyázó
asztaláig s onnan vissza, egy kerekeken gördülő zselyeszéken. Fél a
szabad légtől.</p>
<p>Eleinte az első években társasága is volt: három, korához illő
öreg asszonyság, a kik eljártak hozzá whistezni és pletykázni.
Lassankint kimaradoztak. Először egy, azután kettő, utoljára mind a
három. Senki sem merte neki tudtul adni, hogy meghaltak. Azt
hitették el vele, hogy nehezen esik a lábaiknak a lépcsőn
fölmászni. Azóta egyedül egy magában játszik whistet.</p>
<p>Most is azt a tarka kattun kelmét viseli, a mi 1803-ban olyan
nagy divatba jött, az által, hogy Sándor czár megtiltotta
<span class="pagenum"><a name="Page_32" id=
"Page_32">-32-</a></span> a külföldi gyapotszövetek behozatalát.
Azt hiszi, hogy mai nap is azt hordja a metropolisban minden
úrhölgy. És hozzá azt a tollas barettet, a mi hasonlít a
turbánhoz.</p>
<p>Tizenkét esztendeje már, hogy a vele egyvívású emberek közül az
utolsó meglátogatta. Azok mind elmentek már haza, az őseikhez.
Hanem neki ezt nem szabad megtudni. Azok mind élnek s neki
ünnepélyes alkalmakkor izeneteket, üdvözleteket küldenek; szentelt
kalácsokat, fonatos pereczeket, himes tojásokat cserélnek ki
egymással még most is s husvét napján ott vannak a czifra látogató
jegyeik az asztalán, ez aranybetűs mondattal: «Christos
woszkresz».</p>
<p>A világtörténet ott maradt el rá nézve, a hol I. Napoleon és I.
Sándor császárok örök időkre békét kötöttek egymással s azzal
egyidejűleg az ő egyetlen fiát, Vaszilovics Maximot a czár
kinevezte az új georgiai dzsidásezred parancsnokának. Georgiát
akkor keblezték be Oroszországba s Anna Feodorovna most is
dicsekedve emlegeti, hogy egy napon Georgia volt császárjával,
Heracliussal is volt szerencséje beszélgethetni, kit az ő kedves
Maximja vezetett föl hozzá. Ugyan nem értették meg, a mit egymáshoz
beszéltek, mert az excsászár csak perzsául tudott, a mi nem
hasonlít sem az oroszhoz, sem a francziához, hanem azért igen jól
mulattak.</p>
<p>Ettől fogva gondja volt rá a családnak, hogy a jó öreg asszony
nyugalmát ne háborítsa meg semmi a világesemények nagy zajából. Az
ő számára külön nyomattak egy hirlapot, a miből minden háborús hír
ki volt hagyva. A fejedelmek nem tettek a világon egyebet, mint
elvették egymásnak a leányait feleségül, országaikat nagylelkűen
odaajándékozták egymásnak, a tábornokaikat minden ok nélkül
feldiszítették, érdemrendeket osztogattak s hogy mégis vérontás
nélkül ne maradjon a század, a távol Tenedos szigetén megverték a
hitetleneket, s Persia határán levertek egy-egy kurd lázadást.
<span class="pagenum"><a name="Page_33" id=
"Page_33">-33-</a></span></p>
<p>Anna Feodorovna még a rettenetes franczia hadjáratról s Moszkva
iszonyú leégéséről sem tudott meg semmit.</p>
<p>Pedig a borodinói csatában az ő egyetlen Maximja is elesett.</p>
<p>Az ő hirlapjában az állt, hogy Vaszilovics Maximot kinevezte a
czár Georgia kormányzójává s az oda ment el búcsúzatlanul. Azóta
onnan izenget neki s küldöz leveleket, a miket az inasa olvas fel
előtte, mert az ő szemei már nem tudják sorba szedni a betűket. Jó
fiu! soha el nem felejti az anyját.</p>
<p>Ez az inas, a jó Ihnátko, az ő mindenese: szakácsa, szobaleánya,
felolvasója. Az is lehet már valami hetvenöt éves, s ilyenformán
valami tizenöt évvel fiatalabb úrnőjénél. Asszonycseléd nem állná
ki, hogy napról-napra lakatot vessen a szájára s elhallgasson
minden rossz hirt, a mi odakünn történt; oh, ezt nem lehetne
asszonytól kivánni. Férfi is csak olyan birja azt meg, mint
Ihnátko.</p>
<p>Kivált egy ilyen ünnepnapon, a mikor Anna Feodorovna nem
kártyázik, mert az bűn volna. Annál többet kérdezősködik.
Szerencsére igen jó étvágya van s minden süteményből tud jóízűen
enni, a mit «barátnői» küldöznek neki a maslicza utolsó napján.</p>
<p>– Te Ihnátko, nekem úgy tetszik, hogy ezt a kalácsot nem maga
készítette a Sofia Ivanovna. Az kiszokta szedni a mozsolaszőlőből a
magokat. Kóstold meg csak.</p>
<p>– Ez biz igaz. Nem lát ám már a jó lélek.</p>
<p>– Igaz biz az; hisz az is öreg már velem együtt; elég oka lehet
rá, hogy ne lásson.</p>
<p>(Legfőbb ok pedig az, hogy hat láb föld van közte és az Isten
világa között.)</p>
<p>– Hát a kis herczegnő, meg a fekete grófnő elküldték-e
üdvözleteiket a mai napra? Meg az altábornagyné, a ki olyan nehezen
hall?</p>
<p>– Mind itt vannak a köszöntő leveleik az ezüst asztalon.</p>
<p>– Feleltél-e nekik illendően? <span class="pagenum"><a name=
"Page_34" id="Page_34">-34-</a></span></p>
<p>– Azonnal feleltem.</p>
<p>– Az altábornagynénak nagy betűkkel kellett volna ám irnod; mert
igen nagyot hall. Hát az a szegény koldusasszony eljött-e a meleg
ruhákért? Nem mondott-e jövendőt? Nem jön-e valami üstökös csillag?
Csak az ne jőjjön! Hát a nagyherczegnőknek nem vitted-e el a
bokrétákat?</p>
<p>– Elvittem. Megköszönték.</p>
<p>– Nem mentek még férjhez? Istenem, már arra valók volnának.</p>
<p>(Férjhez bizony, mind a ketten, még gyermekkorukban: ahhoz a
fehér lovas vőlegényhez, ki a más világon tartja a nászt; de Anna
Feodorovnának azt soha sem mondták meg.)</p>
<p>– Hát az öreg ember hogy van?</p>
<p>– Csak úgy, mint rendesen.</p>
<p>– Használja-e az általam küldött Erzsébetgolyókat a köszvény
ellen?</p>
<p>– Erősen használja.</p>
<p>– Tud-e éjszaka aludni?</p>
<p>– Hát egyszer tud, máskor nem tud.</p>
<p>– Nem haragos nagyon, mikor holdujság van? vagy ha szél fúj?</p>
<p>– Hébe-hóba; de csak megengesztelődik.</p>
<p>– Az a csúf pipa tudom, hogy mindig a szájában van. Úgy ül a
füst között, mint egy szénégető.</p>
<p>– Hát mit csináljon egyebet?</p>
<p>– No megállj. Vidd át neki: itt van, ezt a jó meleg hálósipkát.
Magam kötöttem az öreg ember számára, piros haraszból. Mindig
szerette a piros sipkát. Mondd meg neki, hogy gondoltam rá, nem
úgy, mint ő én rám. De hát mit is küldhetne ő nekem? Pipahamut?</p>
<p>(Hajh biz az az öreg ember maga is rég hamu már. Ő volt a férje
a jó Anna Feodorovnának. Maga is köszvényes ember volt, a ki évekig
nem látta a feleségét, bár egy házban laktak; járni egyik sem volt
képes. Azután az <span class="pagenum"><a name="Page_35" id=
"Page_35">-35-</a></span> egyik nem tűrhette a pipát, a másik meg
nem tudta azt letenni a szájából. Egyszer aztán ő is nyugodalmasabb
helynek találta az Alexandre Nyefszkij kathedráléjában levő
sirboltját az eddigi fekhelyénél; de olyan csendben temették el,
hogy az öreg asszony nem tudott meg a haláláról semmit s még egyre
készíti számára a jó meleg sipkákat.)</p>
<p>– De hát a «pulya» hol marad olyan soká? Tán csak nem beteg a
«pulya?» Az volna csak szép, ha megfeledkezett volna rólam a
«pulya!» Majd megmosnám a fejét a «pulyának!»</p>
<p>Ihnátko aztán megnyugtatja az öreg asszonyt, hogy a «pulyának» ő
felségéhez a czárhoz kellett menni fontos tanácskozásra. Bizonyosan
egy elajándékozni való országról van megint szó.</p>
<p>– Az már más!</p>
<p>Hja bizony a pulya már nagy ember; harmincz esztendős férfi s
valamennyi érdemrendnek gyémántos tulajdonosa. Ez az unokája a jó
öreg asszonynak, a délczeg, hatalmas Ghedimin Maximovics Iván
herczeg. A nagyanya most is csak úgy hívja őt, hogy a «pulya».</p>
<p>Régóta ég már a lámpás a szobában, néha egész nap nem oltják azt
ki. A legkisebb szélzúgásra minden ablaktáblát bezárnak s két-három
nap elmulik a nélkül, hogy megvirradt volna ebben a szobában. Nincs
is a szoba lakójának semmi szüksége a nappal és éjszaka
külömbségeinek megfigyelésére. Ő nem kel fel, nem fekszik le. Ott
ül a kerekes karszékében s ha rájön az álom, elalszik s mikor
felébred, enni kér, s étvágya jó. Minden vasárnap behivatja a
nőcselédeit, azok újra öltöztetik, megmosdatják s az neki egy hétre
elég. A vasárnapot megtudja arról, hogy éjfélben az Izsáktemplom
minden harangja elkezd búgni, s a pénteket arról, hogy a hirlapja
akkor érkezik meg. Azon is elég egy héten keresztül ötölni-hatolni
a jó Ihnátkonak. Néha össze is disputálnak ketten a «magas
politika» felett. Most épen feszült viszony van az úrnő és a
<span class="pagenum"><a name="Page_36" id=
"Page_36">-36-</a></span> szolga között. A hirlapban ugyanis ez
állt: «A hős Csernyi Gyurka megvette Belgrád várát a töröktől». Az
úrnő ezt akként kivánta érteni, hogy ostrommal vette be s a
hitetleneket mind kardélre hányta; a szolga azonban betűszerinti
értelemben vette azt: megvette rendén, leszámlálva a pénzt a
tulajdonosnak a markába. Ezen nagyon összevesztek. «No majd
igazságot tesz a pulya, csak jőjjön elő; az majd megmondja, s ha
neked van igazad: kapsz egy ujdonatúj tulupot, rókaprémmel; ha
pedig nekem van igazam: kapsz huszonötöt a hátadra ezzel a
fűzfakorbácscsal a saját kezemből».</p>
<p>A saját kezéből! a mi egy legyet sem tudna már leütni s azzal a
fonott vesszőkorbácscsal, a minővel a gyermekek szoktak egymásra
verni aprószentek napján.</p>
<p>Hanem az öreg asszony nem felejti el a félretett boszút s már
harmadszor figyelmezteti Ihnátkot, hogy tegye le mellé két székre
az új köntöst, meg a korbácsot, hogy megkaphassa rögtön
valamelyiket, mihelyt a «pulya» megérkezik.</p>
<p>S nyomban elfelejti az egész haragját, és Belgrád várát Csernyi
Gyurkával együtt, a mint előtte áll a «pulya». (Olyan csendesen
jött be a szőnyeges ajtón, hogy csak akkor látja meg, mikor az már
előtte áll.)</p>
<p>A «pulya!» A főváros legdélczegebb férfia. Olyan termet, mint
maga a czár. Komoly, méla tekintet, ábrándos szürke szemekkel.</p>
<p>– Na te rossz gyerek! Ilyen későn kell jönnöd? Nem játszhattad
ki magadat egész nap? Most van vége az iskolának? Nem félsz, hogy
mindjárt letérdepeltetlek?</p>
<p>Már ott térdelt előtte. S az öreganya sovány, redős kezét
arczához szorítva, odarejté a fejét annak az ölébe.</p>
<p>Ez volt az egyedüli hely a világon, a mit otthonának mondhatott.
Itt szeretett igazán.</p>
<p>Az öreg asszony kaczagott s elhúzta a kezét a forró csókok elől,
hogy a hajába markoljon a «pulyának».</p>
<p>– A rossz kölyök! Hogy tud hizelkedni! Mint a macska.
<span class="pagenum"><a name="Page_37" id=
"Page_37">-37-</a></span> Jól van no. Nem kapsz verést.
Megbocsátok. Ne sírj hát. Épen olyan feje van neki, mint az én jó
Maximomnak. Csakhogy az engem jobban szeret, mint te. Annak már
olyan idős korában két érdemcsillag is volt a mellén. Hát te mire
nézed a napot? Szereztél már becsületet? utolérted az apádat? (az
öreg asszony kezei elkezdtek az unokája mellén keresgélni s
megtalálták rajta a Nyefszkij Sándor-rend gyémántos csillagát, erre
örömtelten kiálta fel.) Micsoda, te «pulya!» Hiszen ez nem is
kereszt, de csillag! S még gyémántokba foglalva. Ah! Te megloptad
az apádat. Annak kellett volna a gyémántos csillagot megkapni.</p>
<p>Az egy hős, egy nagy ember. De úgy-e bár: azóta az is megkapta
az elsőrendű csillagot? úgy-e, úgy-e? kirakva ilyen szép
gyémántokkal.</p>
<p>(Igen, igen, megkapta: kirakva szép fényes kavicsokkal a
Moszkva-parti fövény alatt!)</p>
<p>– No hát állj fel, hiszen nagy ember vagy már; nem illik az
öreganyád előtt térdepelned; mit mondana a czár, ha megtudná, hogy
az ő belső titkos tanácsosa még letérdepel az öreganyja elé?
Beszélj nekem nagy, országos dolgokról. Én értek hozzá. Oh, Pál
czár idejében mindenbe be voltam avatva. Én tartottam vissza az
«öreg embert», hogy bolond fővel nem ment a Pahlen gróf
összeesküvésébe. Most ülhetne Sibériában! Úgy-e, te szereted a
czárt? Úgy is illik. A nagyapádat Pál czár hányszor megütlegelte!
Még csak nem is panaszkodott érte soha. De most csak nincs úgy-e
összeesküvés a czár ellen?</p>
<p>– Nincs, mamuskám.</p>
<p>– Ha megtudod, hogy van, följelentsd. Ez olyan, mintha
meglátnád, hogy öreganyád nyoszolyája alá gyilkos van elbujva:
bizony kihúznád a lábánál fogva. A ki a czár ellen vét, azt
megbüntetik, a ki pedig érdemeket szerez, azt megjutalmazzák. Úgy-e
hogy tett Kutusoffal? Kitörte a koronájából a legszebb drágakövet,
azt ajándékozta neki s a kitört kő helyébe egy aranylapot
illesztett e névvel: <span class="pagenum"><a name="Page_38" id=
"Page_38">-38-</a></span> «Kutusoff.» Te «pulya!» A «Ghedimin» név
sem rosszabb a Kutusoffénál.</p>
<p>Iván elsápadt. A Ghedimin név? Igen! Meg a czári korona? Azoknak
is lesz egymáshoz valami közük. Koronatörésről bizony lesz szó!</p>
<p>– Egész életemet annak szentelem, mamuskám.</p>
<p>S aztán elpirult önmaga előtt.</p>
<p>Nem mondott igazat. Soha se mondhat igazat. Soha és senkinek. Ez
az egyetlen teremtés van a világon, a ki igazán, őszintén, lelkéből
szereti, s még ezt is folyton-folyvást ámítgatnia kell. Kora
reggeltől késő estig folyvást hazudnia kell szemtől-szemébe néző
embereknek, hazugságokat elhullatni a háta mögött leskelődők
számára, úgy, hogy mikor éjjel imádkozni akar, nem viszi rá a
lelke, hogy elkezdje! «Hajtsd hozzám, uram, füledet»: azt hiszi,
hogy még az Isten előtt is hazudni fog.</p>
<p>– No de régen vártalak ám, hogy eljőjj. Nagy vitám volt az
Ihnátkoval s neked kell benne a birának lenni.</p>
<p>S elmondta a vita tárgyát. – Melyikünknek van hát igaza?</p>
<p>Iván elnevette magát.</p>
<p>– Rendes észjárás és emberi tapasztalat szerint neked volna
igazad, mamuskám; mert várakat csakugyan úgy szokás megvenni,
fegyverrel. Hanem ebben az egy esetben kivételesen mégis csak az
Ihnátkonak van igaza; mert Csernyi György csakugyan úgy vette meg,
jó pénz árán Belgrádot a basától. Azért csak add neki a tulupot,
nem a korbácsot.</p>
<p>Az öreg asszony odainté a szolgát.</p>
<p>– Hallottad ezt Ihnátko? Ilyen az igazságos férfi az országban.
A ki igazságot oszt a szolgának az úr fölött, s igaz itéletet hoz
még a tulajdon öreg anyja ellenében is! Örüljetek népek, hogy ilyen
ember kezében van a sorsotok. A kinek a száját nem hagyja el más
szó, csak igaz szó!</p>
<p>Iván félre fordult. <span class="pagenum"><a name="Page_39" id=
"Page_39">-39-</a></span></p>
<p>– No gyere ide, ülj mellém. Aztán gyónj meg. Mikor fogsz már
megházasodni? Itt volna ám már az ideje. Nem választottál még?</p>
<p>És Ivánnak azt kell rá felelni: «nem!» Hiszen nem mondhatja meg,
hogy «három éve már, hogy nőt hoztam a házhoz; nőt, a kinek nincs
annyi szive, hogy bemutassa magát az öreg anyjának: mert irtózik
tőle, a miért az olyan vén és ránczos arczú.»</p>
<p>Azt kell mondania, hogy senkije sincs.</p>
<p>– Most hazudsz! Hadd tapintom meg az orrodat. Persze, hogy lágy
az orrod. Hazudtál. Hogy ne volnál szerelmes. No ide ügyelj. Nézd,
itt tartogatom a fiókomban a menyasszonyod számára való fejdíszt.
Látod, én gondoltam te rád. Egy diadém. Nekem is az volt a fejemen,
mikor az öreg emberrel megesküdtem. Még akkor Moszkva volt a
főváros. Még akkor ennek a palotának a helyén egy fűzfás mocsár
volt. A te menyasszonyod is azt tegye fel. Neked adom. Csak tedd
el. Te tudod, hogy kinek add azt: majd aztán én is megtudom. A kit
te szeretsz, a ki asszonyod lesz.</p>
<p>Iván pedig csak ezt nem tudta igazán. Volt egy asszonya, de az
őt nem szerette, s volt egy szeretője, de az nem lehetett az ő
asszonya. Egyiknek sem adhatta ő azt az ősi menyasszonyi
ékszert.</p>
<p>– Elteszem, mamuskám, míg rákerül a sor.</p>
<p>– No de már most velem fogsz vacsorálni, úgy-e? Az utolsó vajas
lakomát nálam költöd el. Nem mégy el dévaj czimborák társaságába
tivornyázni, a hogy a többi korhely fiuk, a kiket az éjféli
harangszónál a butesnikoknak kell kiűzni a korsókból, meg még
rosszabb helyekről is. Te a nagyanyáddal vacsorálsz, a hogy jó
gyermekekhez illik.</p>
<p>És Ivánnak még azt is hazudnia kellett, hogy az étel izlik neki,
a miből nagyanyja bőkezű unszolással halmoz fel az asztalra. Pedig
akkor kelt föl az ebédtől, s aztán várt rá egy lucullusi lakoma a
szép Zeneida kastélyában.</p>
<p>De ha még csak a gyomor tiltakozott volna az áldozat
<span class="pagenum"><a name="Page_40" id=
"Page_40">-40-</a></span> ellen! A szív volt túlterhelve jobban.
Mennyi aggodalma súlyosult rá ennek a mai éjszakának! Ha
elgondolta, hogy a sértett női boszú épen ez órákban önti ki
pusztító mérgét azon másik nő ellen, a kiről mindenki tudja, hogy
az ő vele igen közel összeköttetésben áll, s a kit ő neki
lehetetlen megvédelmezni – és legkevésbé a megtámadója ellen, a ki
saját felesége. Talán most e pillanatban követik el rajta a
legnagyobb megbántást, mely egy művésznőt összezúz. Ha itthon volna
a czár, azt nem mernék tenni; de távollétében minden szabad, a mit
Arakcsejeff, a mindenható kegyencz megenged.</p>
<p>Őszintén megvallva, Iván örült neki, hogy most nem lehet ott.
Lágy, önakaratnélküli, szelid kedély volt, a kit a helyzet nem neki
való izgalmakba sodort. Egy fejjel kilátszott a tömeg közül, s az a
fej eszes volt; ezért vezérnek szánták. S őt boldogtalanná tette ez
a nehéz szerep, a mihez minden tehetség meg volt neki adva – a
bátorságon kívül. Legtöbb kedve lett volna neki egy szép napon itt
hagyni az egész világi birtokát, a szövetségeseit, a palotáit, az
egész orosz birodalmat, kézen fogni Zeneidát, elmenni vele a
világba s énekelni mellette a tenorpartiekat: – talán meg is tette
volna, ha Zeneida több nem lenne, mint puszta művésznő. De hisz a
nyugtalanító aggodalmak nehezebbike az, hogy mi történik ma azon a
másik szinpadon? Az egyiken talán szalmakoszorú vár kedvesére. De
hát a másikon? Arról a szinpadról a szereplők vére szokott
alácsorogni.</p>
<p>S a jó nagyanya nem győzte őt eleget kinálni, hogy egyék.</p>
<p>És közbe kérdezősködött tőle Mária Luizáról, és a nagy
Napoleonról, meg a kis római királyról s más ilyen idejét mult
emberekről: a mikre Iván mind olyan fonák feleleteket adogatott,
hogy alig győzte őt a jó Ihnátkó helyreigazítani, a ki a «maga
hirlapjából» sokkal jobban volt mindezekről értesülve.</p>
<p>Mikor aztán megkondult az első harang odakünn: az <span class=
"pagenum"><a name="Page_41" id="Page_41">-41-</a></span> öreg
asszony egyszerre kivette a szájából a beletett falatot s
visszatette a tányérjára. Ihnátko parancsszóra nem várva, elszedte
az ételeket s más selyemabroszt terített az asztalra.</p>
<p>– Itt van a bőjt. Térjünk Isten atyánkhoz! suttogá a jámbor
öreg.</p>
<p>Iván megcsókolta öreg anyja arczát, az is az övét. A nő
hálószobájából egy kis alacsony ajtó nyilt a kápolnába. Iván az
ajtón belépett, s míg az öreg asszony olvasóját morzsolva kezében,
imádkozni kezdett, addig a kápolnában megszólalt az orgonahang s
egy tiszta csengő férfi hang elkezdé énekelni a zsoltárt.</p>
<p>– Milyen jó keresztyén, milyen jó fiu ez a Maximovics Iván!
suttogá imaközben Anna Feodorovna. S milyen gyönyörű hangja van.
Beillenék a czár énekkarába!</p>
<p>S a zsoltár és az orgona zengése mellett, ájtatosan dicsérve
Istent, s imádkozva élőkért és élőknek hitt halottakért, csendesen
elszunyadt a karszékében. S a zsoltár és az orgona még azután is
zengett. Mert ez a Maximovics Iván, ez a Ghedimin herczeg olyan
véghetetlen kegyes jó fiu.</p>
<p>Aztán ez is csak hazugság volt. A mint Iván belépett a
kápolnába, már ott várt rá egy énekes a czár énekkarából, a kit oda
egy rejteklépcsőn bocsátottak be s annak a feladata volt énekelni
és orgonázni, míg az öreg asszony elalszik.</p>
<p>Ghedimin herczeg pedig a rejteklépcsőn és titkos folyosón át
rögtön eltávozott. Palotájának összeköttetése volt a szomszéd
házzal. Ott álruhát vett magára s az udvaron álló szánba vetve
magát, megmondta a kocsisának, hogy hová hajtson.</p>
<p>A szinházból visszatérő herczegnőnek mind a kapus, mind a törpe
azt mondták, hogy a herczeg itthon van, a nagyanyja lakosztályát
még nem hagyta el. <span class="pagenum"><a name="Page_42" id=
"Page_42">-42-</a></span></p>
<h2>A NYOLCZAS FOGAT.</h2>
<p>Ghedimin herczeg egyszerű, czímer nélküli szánban, nem
egyenruházott kocsissal indult ki titkos lakhelyéről. Kocsisának
azt az utasítást adta, hogy hajtson a szinház felé.</p>
<p>Nagyobbszerű szinháza az új fővárosnak még akkor csak az
operaház volt. Abban aztán játszottak egy este drámát, vigjátékot,
operát egymás után; az előadás eltartott rendesen éjfélig.</p>
<p>Az oroszokat azon időben meglepte a szinmüvészet iránti
lelkesedés. Az az egy szinház kevés volt nekik, annál fogva azt
találták ki, hogy a gazdag herczegek saját palotáikban építtessenek
szinházakat, s azokban játszatták saját meghivott vendégseregük
előtt saját szintársulataikkal Shakespearet, Molieret. Magában a
két czári lakban, a téli palotában s az Eremitageban is volt
magánszinpad, a min csak udvari szinészek debütáltak. Sőt egy
nevezetes előkelő főúr még a falusi jószágára is magával hordta a
szintársulatát, s minthogy faluhelyen a mi legnehezebben
megszerezhető egy jó szinielőadáshoz, az a t. cz. publikum:
annálfogva még egy viaszbáb gyüjteményt is szerzett hozzá:
tábornokokat, tanácsosokat és elegáns úrhölgyeket, szalmával
kitömve, kik a zártszékeket végig üljék, hogy tökéletes legyen az
illuzió. Tudnivaló, hogy az ilyen színművészek a főúr jobbágyaiból
cseperedtek fel, annálfogva egészen valószinű az az adoma, hogy
mikor egyszer Othello javában fojtogatná Desdemonát, a főúr nagyot
prüszszentett a páholyában, mire a gyilkos mór rögtön abbahagyá a
sötét gonosztettet, s előrelépve a lámpáig, «kedves egészségére»
kivánta a kegyúrnak a megrázkódást, s csak azután tért vissza
Shakespeare kegyetlen ötletét végrehajtani.</p>
<p>Ebből képzelhetni, mily fokú lelkesedésnek kellett ott kifejleni
egy oly rendkívüli művészi tünemény iránt, a <span class=
"pagenum"><a name="Page_43" id="Page_43">-43-</a></span> minő
Ilmarinen Zeneida volt. Saját országuk szülötte. (Igaz, hogy maga
Finnország is abban az évben született Oroszország számára, a
melyben Zeneida.) Zeneida nagyobb hatalom volt, mint egy miniszter.
Hiszen már II. Katalin czárnő idejében lehetett bátorsága egy
primadonnának azt mondani a czárnő szemébe, ki azt hányta fel neki,
hogy már is annyi fizetése van, mint az első tábornagynak, hogy «no
hát énekeltessen magának felséged a tábornagyjaival»</p>
<p>Nem is attól félt legjobban Ghedimin herczeg, hogy Zeneidát
valami méltatlan meggyalázás éri, a mi egy sértett vetélytársnőtől
kitelik, hanem inkább attól, hogy ez a nő (a milyennek ő ismeri)
képes lesz, a mint az első füttyhangot meghallja, kiugrani a
proscenium-lámpák elé s rágyújtani a marseillaisere s a mely
perczben elkezdenek a nagy operaházban szalmakoszorúkat hajítani, a
másodikban már emberfejekkel fognak hajigálózni. Egy ilyen szikra
kell csak hozzá s fellobban az egész tűzakna.</p>
<p>Erős szívdobogása volt, a mint az operaház felé közelített. A
bömbölő száz harang nem engedett semmi zajt hallani. Mikor aztán a
harangok elnémultak, akkor egyszerre felhangzott a hosszú utcza,
melybe szánkója befordult. Az egész széles sugárút egy zsivajgó
néptömeggel volt belepve, mely feléje hömpölygött. Mi ez?
Forradalom, vagy diadalmenet? Száz meg száz fáklya világít a fejek
fölött.</p>
<p>Sebesen dobogott a szíve. Nem volt forradalmi jellem. Nem az az
ember, a kit a gyönyör megittasít, mikor a nép oroszlánordítását
hallja. Lelkében rettegett attól. De nemes ember volt, a ki
szive-lelke ellenére el tud veszni azokkal együtt, kiknek hűséget
esküdött; a ki el tud menni a bitófáig, pedig irtózik tőle, azon
nagy eszmékért, a miket imád. Sok emberből lett már hős oly módon,
hogy hiányzott a bátorsága elfutni a csata elől. Iván herczeg ott
maradt s bevárta a tömeget.</p>
<p>Egyszer aztán látott valamit, a mi csakugyan ujdonság volt
előtte. <span class="pagenum"><a name="Page_44" id=
"Page_44">-44-</a></span></p>
<p>A fáklyáktól megvilágított csoport közepett siklott tova egy
aranyozott szán, melynek orrát egy aranyhattyú képezte: Zeneida
ismeretes szánkója, abban ült a művésznő, drága nyusztbundájába
burkolva, s azonfölül eltemetve virágcsokrok közé (a mik candirozva
voltak már a fagytól), a szánkót pedig egy nyolczas fogat húzta;
igen is: olyan fogat, a minőn még a czár sem járt soha; nyolcz
bojár ifjú, a szinéből válogatva a jeunesse doréenak, s a ki a
bakon ült, a kocsis helyén, az maga Galban lovag. Az arany ifjuság
maga vontatja hazáig az ünnepelt művésznő szánkóját.</p>
<p>Ghedimin herczeg maga is kiszállt a szánjából s a tömeg közé
vegyült, Zeneidát kisérve.</p>
<p>Egy ember törte magát a sokaságon keresztül, a kiben a felesége
inasára ismert. Az a szánhoz érve, egy óriási jáczintcsokrot
nyújtott át Galban lovagnak, néhány szót suttogva hozzá, mire a
lovag felállt és harsány hangon kiáltott:</p>
<p>– Hohó uraim! Nemes paripa urak! Megálljunk egy pillanatra! Ime
a legfényesebb trofeum! Ezt a csokrot a briliántos fogantyúval
küldi «hódolata kifejezésével az isteni művészet iránt» a mi
felséges Zeneidánknak – Ghedimin herczegasszony.</p>
<p>A hurrakiáltás egy pillanatra egész ködöt lehelt a hideg
légbe.</p>
<p>– Allons. Előre! Nemes táltosok!</p>
<p>A nyolczas fogat vágtatva vitte a szánt.</p>
<p>A szán hátulsó bakján állt egy fiatal ember. Mikor Zeneida
átvette a csokrot, az a fiatal férfi odahajolt eléje, úgy, hogy az
ábrázatja épen megfordítva került a hölgy arczával szembe. Még az
ismerős arczra is nehéz ily helyzetben ráismerni.</p>
<p>A megfordított arcz ezt sugta a hölgynek:</p>
<p>«Timeo Danaos et dona ferentes.»</p>
<p>– Nem tudok diákul: szólt a hölgy, fordítsd le más nyelvre.
<span class="pagenum"><a name="Page_45" id=
"Page_45">-45-</a></span></p>
<p>S a megfordított fő extemplo visszaadta azt hazai nyelvén
tökéletes hexameterben: «Félek a muszkától, ha ajándékot hoz elém,
is.»</p>
<p>– Köszönöm, Puskin!</p>
<p>Azok, a kik az «észak szövetségéhez» tartoztak, egymást a
vezetékneveiken szólították, eltérve az ős orosz szokástól, mely
mindenkit a keresztnéven szólít, a férfinak az atyja, a nőnek az
anyja keresztnevét toldva a magáéhoz.</p>
<p>Tehát ez a fiatal ember «lesz» Puskin. Még most nem az. Még most
senki.</p>
<h2>ORGIA EGY VULKÁN FENEKÉN.</h2>
<p>Csak egy oly «csatákban edzett hős», mint Galban lovag, nem
vesztette volna el a tájékozását, mikor Zeneida palotájába belépett
s egyszerre közepette találta magát annak a zűrzavarnak, a minőhöz
hasonlót csak Páris operabáljai mutatnak fel.</p>
<p>A vendégsereg, meghivott és betolakodó, ezrével tölti meg a
fényesen kivilágított termeket. Zeneida ma végjátékul Semiramis
végjelenetét játszotta el, s szeszélyének úgy tetszik, hogy végig
játszsza még a szinpadon túl is a hódító királynő szerepét. Maga
körül akarja látni az imádóit, a rabszolgáit, a bolondjait.</p>
<p>Az egész ballet jelen van; ugyanabban a jelmezben, a miben a
szinpadon tánczolt, s az énekesnők, persa és más fejedelemnőnek
öltözve, s velük együtt a főváros ifjú és vén
«aranyfiatalsága».</p>
<p>Mikor a diadalmenetből visszatérő úrhölgy – Galban lovag karján
– megjelent a tánczteremben, a rejtett karzat rácsozata mögül a
zenekar rázendíté az üdvözlő nyitányt, mely közé a vendégsereg
részéről általános «hurrah» vegyült és a közelállók siettek a
kézcsókolásra.</p>
<p>Hanem a mulatságnak nem lehetett olyan simán megtörténni.
<span class="pagenum"><a name="Page_46" id=
"Page_46">-46-</a></span></p>
<p>Már ott várt a terem közepén, feltett kaskétával a fején, a
rendőrügynök hivatalos egyenruhájában. Az útját állta az úrnak és
asszonyságnak s feszes üdvözlet mellett kettős sziszegést
hallatott, a mit aztán minden mondat végéhez is hozzá toldott, s a
mi annyit jelent, mint «szudár» és «szudarinya» (uram és
asszonyom).</p>
<p>– A rendőrfőnök ő excellentiája tudatja önökkel, sz. sz., hogy a
nagy bőjt a mai harangszóval megkezdődött, sz. sz. Annálfogva
minden táncz, zene tiltva van, sz. sz. Annálfogva a vendégek
takarodjanak haza, sz. sz. sz. A ház ura és asszonya pedig, sz. sz.
menjenek aludni sz. sz…</p>
<p>Zeneida nagyot nevetett a szeme közé. Míg Galban magában szidta
a rendőrminisztert, ki ügyetlen buzgalmával még elrontja a jó
tervet, a mit ők ketten Arakcsajevvel kicsináltak.</p>
<p>Zeneida nem hagyta azt elrontani. Kihúzott a hajából három
nyilforma aranytűt s odanyújtá az ügynöknek.</p>
<p>– Menj vissza uradhoz, mutasd neki e jelvényt. Ebből meg fogja
érteni, hogy Assyria királynője szívesen látja a csatára a sarmaták
fejedelmét.</p>
<p>Ez az ügynöknek nagyon magas stylus volt. Hanem az aranynyilakat
elvette.</p>
<p>– Akkor kénytelen vagyok az önök neveit feljegyezni. Hogy hiják
önt, uram?</p>
<p>Galban lovag azt mondá neki: «az én nevem Caracalla, s ez itt a
feleségem».</p>
<p>Az ügynök bediktálta magának a jegyzőkönyvébe hiven: «Caracallus
úr és Caracalla asszonyság».</p>
<p>Aztán az épen odalépő úrhoz fordult. Az volt Ghedimin
herczeg.</p>
<p>– Hát az úrnak mi a neve?</p>
<p>– Az én nevem a «Szivárvány». Itt a névjegyem.</p>
<p>Tudnivaló, hogy a százrubeles bankjegyet tarka szineiért
szivárványnak híják. Ez a név annyira megtetszett az ügynöknek,
hogy többet nem is kivánt megtudni; térdig <span class=
"pagenum"><a name="Page_47" id="Page_47">-47-</a></span> hajtotta
fejét, jó mulatságot kivánt, útközben megivott egy palaczk pezsgőt
s megcsipkedte egy kis köpczös ballerinának az orczáját s azzal
visszament a rendőrfőnökhöz s referált hiven, hogy az Ilmarinen
palotában minden oly csendes és sötét, mint egy templomban s a
kapuson kivül mindenki alszik.</p>
<p>Hanem még ezzel nem volt vége az akadályoknak. A kituszkolt
rendőrügynök után következik a protestáns lelkész káplánja és
orgonistája. A káplán kenetteljes dictióra készül, melynek
valószinű tartalma az lehet, hogy ne méltóztassék a ház úrnőjének,
mint protestánsnak alkalmat adni a megbotránkozásra az uralkodó
vallás hiveinek az által, hogy a nagy bőjt első éjszakáját ilyen
Baál papjaihoz méltó bálványimádási ünnepélylyel
megszentségteleníti.</p>
<p>De Zeneida nem engedi neki elmondani a szónoklatot. A mint
meglátja, hogy pap, reákiált:</p>
<p>– Pusztuljatok innen, papok! Nekünk semmi közünk se Baálhoz, se
Zebaothhoz; mi tűzimádók vagyunk. A mióta Bakut bekebeleztük, a
tűzimádók vallása is bevett vallás; ezek itt mind azok, s én vagyok
a papnéjuk!</p>
<p>«Hurrah, éljenek a tűzimádók!» hangzik minden oldalról, a jámbor
káplánt két oldalt fogják s itatják lángborral: «igyál tüzet!»
Kénytelen inni, s a közben elfelejti a szónoklatát.</p>
<p>– No ez jó nekem; de mit mondjak otthon a superintendensnek?</p>
<p>– Mondd neki azt szivem, szólt Zeneida, hogy most tartom a
főpróbát ahhoz a nagy hangversenyhez, a mit a bőjt folytán adni
fogok a protestáns templom tornyának fölépítésére.</p>
<p>Káplán és orgonista teljesen meg vannak nyugtatva. Hazamennek
referálni, hogy a hitbuzgó patronesse a legistenesebb
foglalatossággal kezdé meg a nagy bőjt első óráit.</p>
<p>Ekkor aztán be lehet zárni a kapukat, több háborgatás
<span class="pagenum"><a name="Page_48" id=
"Page_48">-48-</a></span> nem jön kivülről, s a kik már itt vannak,
azok csak holnap este fognak innen elszállingózni.</p>
<p>Galban lovag helyén találja a hölgy karját átengedni Ghedimin
herczegnek.</p>
<p>– Én vagyok Galban lovag.</p>
<p>– Van szerencsém önt jó hiréből ismerni. Ön varázsló a hölgyek
körül.</p>
<p>– Nem bizonyítottam-e be azt ma is? Nézze meg, herczeg, azt a
karpereczet, a mivel e csokor át van szorítva. Nem ismer-e rá? S
aztán nézze meg ezt hozzá.</p>
<p>S ezzel kivette mellényzsebéből azt az ezüstsipot, a mi a
herczegnő lovagkorbácsának fogantyuját képezte. Ghedimin herczeg
láthatta rajta a saját czimerét.</p>
<p>– Ez a két barriere-jelző, a két Deus Terminus a ma reggeli
szarvasvadászat s a ma esti diadal között.</p>
<p>– S ezt a metamorphosist ön idézte elő? Ghedimin herczeg közel
volt hozzá, hogy megszorítsa a kezét Galban lovagnak azért, hogy az
meghódította a feleségét, hogy az ne bántsa a szeretőjét, ezt
azonban megakadályozta az a fiatal ember, a kit Puskinnak
hallottunk nevezni, s a ki hirtelen odatolta a fejét a herczeg és
Galban közé, s szeleburdi szivélyességgel ölelé el őt a herczeg
kézszorítása elől.</p>
<p>– Zdravtvujtye! Galban. Én vagyok Puskin.</p>
<p>– Ah, Puskin! Bravo. Hallottam hiredet. A valódi franczia
bonvivant orosz kiadásban.</p>
<p>– Büszke vagyok e czímre! (Pedig nem volt rá büszke. Nem lehet
nagyobb sértés, mint ha egy költőnek olyan tulajdonát dicsérik, a
mi nincs semmi vonatkozásban a Parnassussal. Azonban hát Galban
lovag nem volt censor, hogy tudhatta volna, hány remekműve a
költőnek fekszik halottan meggyilkolva a veres ón által.) Büszke
vagyok rá, hogy Rinaldója lehetek a pétervári korhelyeknek s e
tekintetben szerény epigonod. Ha megengeded, azonnal megismertetlek
társaságunk leggenialisabb coriphæusaival. <span class=
"pagenum"><a name="Page_49" id="Page_49">-49-</a></span></p>
<p>Azzal karját Galban lovagéba öltve, vitte őt igazi
czimborakedvvel bele a tömegbe.</p>
<p>Galban lovag nem bánta azt. Neki legelőször is az volt a
feladata, hogy az itt összegyült elégületlenekkel megismerkedjék, s
e tekintetben egy ilyen nyilt szivű, beszédes czimbora épen kedvére
szolgált. Hanem aztán csakhamar észrevette, hogy csalódott
benne.</p>
<p>A legelső, a kivel megismerteté Galban lovagot Puskin, az
amerikai követ volt: mr. Black.</p>
<p>Mr. Blacknak csak egy lába volt, a másik gépláb volt, a mi mr.
Blackot nem akadályozta abban, hogy minden contratánczot végig
járjon. Egyébiránt minden mozdulata olyan kimért volt, mintha a két
keze és a feje is mind kerekes rugókon járna s esténkint lefekvés
előtt az egész embert szét szoknák szedni.</p>
<p>– Mr. Black. A legjobb czimbora a világon. Nem tud se
francziául, se németül, se görögül, se oroszul; csupán csak
angolul. Azt pedig nálunk nem beszéli senki. Annálfogva néma. Hanem
azért a legfidelisebb ficzkó. Még tavaly volt neki egy embere, a
kivel beszélhetett: a titkárja. Azzal meg úgy járt, hogy
deczemberben a legcsikorgóbb hidegben elvitte magával a Nyefszkij
Sándor sírkertjébe, a nagyszerű síremlék-raktárt megtekinteni. Ott
a titkárnak különösen megtetszett egy gránit-obeliszk. Visszatérve,
a titkár sok pálinkát talált inni s megfagyott az úton. Mr. Black
szépen visszavitte őt a sírkőkereskedőhöz s megvette a számára azt
az obeliszkot, a mi olyan nagyon megtetszett neki.</p>
<p>A bemutatott alak sejtette, hogy őtet magasztalják s valami
gépezetnek megparancsolta, hogy az arczvonásain mosolygást idézzen
elő, s azután nagyon megrázta a lovag kezét s menten a másik
karjába csimpaszkodott, ketten együtt aztán a lefoglalt lovagot
vitték magukkal, míg egy harmadik úrba botlottak bele, a kit Puskin
e szókkal ismertetett meg Galbannal:</p>
<p>– Sumikoff Alexievics Sergius. <span class="pagenum"><a name=
"Page_50" id="Page_50">-50-</a></span></p>
<p>– Ah, a hirhedt mistificateur! Sokat hallottam önről
beszélni.</p>
<p>A «mistificatio» szó külömben és az egész ötlet, embereket
bolonddá tenni, csupa mulatságból, épen azon időkben Párisban kelt
divat volt, hogyne utánozták volna tehát Szentpétervárott is.</p>
<p>– De nem hallottad még a legújabb kalandját, vágott eléje
Puskin. A szerecsen rabszolgáról. No azt elmondom, mert az fölséges
tréfa volt. Sumikoff befestette az arczát feketére s kiadta magát
Milinkoff herczeg rabszolgájának. Mindnyájan be voltunk avatva a
tréfába, csak Petronyefszki gróf nem. Ez volt az áldozat. Mungo
zongorázott és gitározott, s beszélt görögül és latinul s szavalt
Schillerből; a mi nagy rendkivüliség egy négernél és a mellett
gyönyörűen tudta elmesélni, hogy király korában hogy törette
mozsárba a tolvaj minisztereit. Petronyefszki egészen belebolondult
a szerecsenbe; rajta esett Milinkoffon, hogy adja el neki. Az
eleinte szabódott, hogy ez neki is kegyencze, nem válhatik meg
tőle, utoljára megalkudtak hat ezer rubelben. Mikor Petronyefszki
lefizette a pénzt, Milinkoff előre figyelmeztette, hogy jól
vigyázzon erre a négerre, mert ennek az a szokása, hogy elszökik.
Dejszen majd vigyáz ő rá. Természetes, hogy Sumikoff az első éjjel
lemosta az arczáról a chinai tust s szépen kisétált a fehér
ábrázatjával a gróf palotájából. A hatezer rubelből aztán csaptunk
egy nagy lakomát, s Petronyefszki maig sem tudja, hogy ő fizette
meg annak a költségét, hanem azért egyre jár a szegény
rendőrminiszterre, hogy kerítse elő megszökött szerecsenjét.</p>
<p>Szabad volt nevetni rajta. Galban azt is megtette. Magában pedig
azt gondolta, vajjon ez az én ujdonsült barátom csakugyan azt
hiszi-e, hogy ezekkel az ismeretes anecdotákkal engemet el lehet
fogni, hogy ne lássam azt, a miért idejöttem?</p>
<p>Pedig bizony meglátta.</p>
<p>Nagy gyakorlata volt ebben. Leirás után ráismerni az
<span class="pagenum"><a name="Page_51" id=
"Page_51">-51-</a></span> emberekre, a legzajosabb embertömeg
közepett is meglátni azt, a kit keres.</p>
<p>Megpillantotta a sokaság közt először azt az alakot, a kit mint
Krizsanovszkyt irtak le előtte; aztán nem sokára azt a másikat, a
kinek neve Pestel.</p>
<p>Úgy tett, mintha nagyon hallgatná, miket követett el a hires
mistificateur, de félszemmel mindig azt leste, hogy találkozik-e a
két alak egymással? Odamennek-e Ghedimin herczeghez és Zeneidához?
Egyiket sem tették. Ha véletlenül összetalálkoztak, elmentek egymás
mellett, szembe sem nézve s Zeneidát kerülni látszottak. Még több
kipéczézett alakot is látott felmerülni a tánczoló, ujongó tömeg
közül, a kik azonban nem látszottak egymásról tudomást venni.</p>
<p>Puskin most egy indítványt tett.</p>
<p>– Négyen vagyunk, csinálhatnánk egy l’hombre partiet.</p>
<p>Galban lovag azon is keresztüllátott. Jó is volna most őt
leültetni egy magányos asztalka mellé s nézetni a festett papirra
egész éjjel.</p>
<p>– Köszönöm. Én csak hazard játékot szoktam játszani.</p>
<p>– Az pedig nálunk szigorúan tiltva van.</p>
<p>– Mint a bál bőjtben, szólt Galban nevetve.</p>
<p>Most azonban egy új felvonás vonta magára a társaság figyelmét.
«A czigányok jönnek!»</p>
<p>Oroszországban is a népdalok minstrelje a czigány, mint
Magyarhonban. De az a különös, hogy a míg Magyarországban a czigány
művészete a zene, Oroszországban nem az, ott a czigány énekel. Mint
énekkar jár a banda városról városra s elmaradhatlan mulattatója a
nagyúri társaságoknak.</p>
<p>A keleties festői öltözetű csoport a terem közepén áll fel, s
míg huszonnégy férfi és nő kört alakít, a puszták és erdők dalait
énekelve, egy leány magányosan tánczolja hozzá azt a sajátszerű
tánczot, a miben a dal szövege tükröződik vissza.</p>
<p>– Nézd, nézd ezt a mi fekete igazgyöngyünket! szólt <span class=
"pagenum"><a name="Page_52" id="Page_52">-52-</a></span> Puskin,
odavonszolva barátai segélyével Galban lovagot a czigányok körébe.
Bravo Diabolka! Érdemeld ki a nevedet! Nézd azt az alakot!
Valóságos ördög! Minden mozdulatja csáb. Hogy villognak a szemei!
Az egész pokol ott ég bennük, hogy az ember irigyli a benne
elkárhozottakat. Mikor ilyen mélán körültekint, nagy hosszú
szempilláit félig lesütve, azt hinnéd, egy bűnbánó szent, a kinek a
vétkeire mégis édesen esik visszagondolni. S hogy tör ki belőle
egyszerre a dæmoni tűz! Táncza az őrjöngés ideálja. Nem betanult
táncz, az érzékek mámora sugallja ennek vonaglásait. Vakmerő, de
mindig klasszikus, mint egy mænade. Hogy szítja a tüzet a
szemeivel, hogy csattognak össze a fehér fogsorai! Egész lénye egy
láng. Most mindjárt meggyullad saját maga körül forogva. Azt
hinnéd, már kimerült, elfáradt, tántorog, mikor így a két karját a
feje mögé emeli, s a fejét lankadtan e bársonytámlára hajtja,
szempillái reszketve tapadnak alá, ajka élvetegen marad félig
nyitva; most mindjárt összeroskad. Ne higyj neki! Így tesz a tigris
mikor meglapul s azt nézi, hogy kapja el egy szökéssel kiszemelt
áldozatát. A tigris harap!</p>
<p>A szilaj czigányleány a szoborszerű lankatag állásból egyszerre
odaszökött Galban lovaghoz s átölelve a nyakát, megcsókolta annak
az ajkait.</p>
<p>– Istenemre, ez a komédia jól van csinálva, mondá magában Galban
lovag. Most meg lekötöznek egy ördögien szép leánynak a karjaival.
Az én összeesküvőim értik a mesterségüket.</p>
<p>– Bravo Diabolka! tapsolt Puskin, s egy percz mulva mind a három
uracs elpárolgott Galban lovag mellől, nem kellett már őt őrizni. A
kit egyszer a Diabolka pókfonala körülkerített, az meg van fogva,
meg van fojtva.</p>
<p>Galban lovag ezt is értette jól. De sokkal nagyobb világfi volt
s sokkal jobb izléssel birt, hogysem a kinálkozó poharat elutasítsa
magától: «ma az én ördögöm fogsz lenni!» suttogá a leány fülébe, ki
villanyosságtól vonagló sima bársony karjaival átfonta karját. S
aztán <span class="pagenum"><a name="Page_53" id=
"Page_53">-53-</a></span> úgy tett, mint a ki hódításával még
kérkedni is akar, s a karjára vett czigányleányt körülhordta a
tánczteremben, a buffetben és a hűs pálmakertben, cavalier
servantjául szegődve; és a közben figyelve a kiszemelt
alakokra.</p>
<p>Kezdte észrevenni, hogy azok, a kiket ő les, viszont ő rá
lesnek. S azok nem fognak a zajos mulatságok termeiből addig
eltávozni, a míg őt itt látják. Készen volt a stratagemájával.</p>
<p>Mikor másodszor körüljárta a termet, Diabolkával a karján,
megigérte a leánynak, hogy feleségül veszi, s eljegyzésül ujjára
húzta a gyűrűjét.</p>
<p>Azt elfelejtette tőle megkérdezni a leány, hogy hát hogyan hínak
téged? hanem a gyűrűbe foglalt kőnek a nevét ismerte, azt úgy
hijják, hogy «gyémánt».</p>
<p>– Aztán, ha te nekem férjem fogsz lenni, akkor majd úgy-e te is
eljösz velem a sátorba üstöt foltozni, lopott birkából
lakmározni?</p>
<p>– Nem úgy lesz; ha te nekem feleségem fogsz lenni, akkor te jösz
el én velem palotában lakni, mindennap ötször felöltözni, ezüst
tányérról enni, mintha mindennap lakodalom volna.</p>
<p>– No majd én kivetem neked a kártyán, hogy melyikünknek a
jövendölése teljesedik? Jer, bujjunk el valahová, a hol senki sem
lát.</p>
<p>Diabolka, úgy látszott, hogy nagyon járatos ebben az erdőben;
tudta, melyik rugót kell megnyomni egy-egy a fallal egyenlő
táblázatu ajtón, hogy az felnyiljék, azon belül aztán egy kis
bizalmas rejtek kinálkozik, egy boldog pár számára elég. Az ajtó
rögtön becsukódik; a lármás teremben senki sem veszi észre, hogy
két ember hiányzik. A kis menedék közepén van egy kerek asztalka,
azt ha elfordítják, elsülyed a padlat alá s pillanatok mulva megint
fölemelkedik, megrakva inyencz lakomával, a miből még a jeges veder
sem hiányzik, pezsgős palaczkjaival.</p>
<p>Galban lovag mosolygott. Ez volna hát a csapda? S nagyobb
biztosság kedvéért még magát a macskát is <span class=
"pagenum"><a name="Page_54" id="Page_54">-54-</a></span> odazárták.
Szegények! Azt hiszik, hogy a kigyót is meg lehet fogni
egérfogóval. Azonban hát hadd teljék az idő. Időt kell engedni az
ellenségnek, hogy hadrendbe álljon. Most azt hiszik, hogy ő már meg
van fogva. A ki Diabolkának adta magát, az egészen azé lett. Azt
hiszik, hogy ő már félre van téve az útból. Most nem félve az ő
kémszemétől, az összetartozó emberek egybekerülnek a nagy
találkozóra. De hol tartják azt a találkozót? Melyik rejtekében
annak a titokteljes épületnek? Ez a gondolat járt a fejében.</p>
<p>Csirrrrr! hangzott az asztalhoz csapott pohár, száz darabra
törve.</p>
<p>– Mikor én vagyok melletted, akkor ne gondolj másra! Ha az én
szemembe nézhetsz, ne nézz a világba! Félsz tőlem talán? Józan
akarsz maradni?</p>
<p>Galban bebizonyította, hogy nem fél tőle s nem akar józan
maradni. Felkapta az egész palaczkot s úgy ivott belőle. Egyéb oka
is lehetett rá egyenesen a palaczkból inni. A pezsgőbe nem lehet
keverni álomitalt, mert azt, ha felbontják, kifut; a pohárba pedig
könnyen lehet altatót elrejteni, a mit észre nem vesz az ember.</p>
<p>Hogy Galban lovag mint jött arra a gyanúra, hogy őt itt még
holmi narcoticummal is ártalmatlanná tehetik, annak igen egyszerűen
az a nyitja, hogy ilyen álomport ő maga is hozott a zsebében, abból
az elővigyázati czélból, hogy ha netalán alkalmatlan kullancsra
akadna, azt lerázhassa magáról.</p>
<p>Két dologra nem lehet egyszerre hallgatni: a szívdobogásra és az
óraketyegésre. A ki a gyönyörrel játszik, az hamis játékossal
játszik, a ki nem igazán számítja az időt. Ezt tudta Galban lovag
tapasztalásból. Neki meg kellett szabadulni a fekete szépségtől jó
idején, s a czigányleányt nem mámorosítá el a bor. Összetört már
minden poharat, s csak a leütött nyaku palaczkból húzták a bort,
felváltva. Egy ilyen palaczkkal kellett őt tehetetlenné tenni.
Nagyon könnyű dolog volt az. Mikor a jégbehűtött palaczk fejét
<span class="pagenum"><a name="Page_55" id=
"Page_55">-55-</a></span> leütik, akkor a bornak négy ötöde meg van
fagyva. A közé öntött altató csak a higan maradt borral vegyül el.
A ki először iszik belőle, az megiszsza az álomitalt; a ki utánna
következik, annak már a jégből felolvadt bor jut részül s nem árt
meg neki.</p>
<p>Diabolka vad kedve egyszerre csak alálohadt, karja lecsúszott
lovagja nyakáról. Ásítozni kezdett; a feje hátrahanyatlott. Egy
perczre felriadt, mintha eszére térne s világosság derülne agyában,
hogy most neki nem szabad elaludni, mert abból nagy veszedelem
lesz! A vizes kancsót kereste. Hanem a szer nagyon erős volt.
Kettőt lépett, aztán elkezdett tántorogni. A kezeit még a homlokán
tartá, de már aludt. «Kössétek a medvéket lánczra!» hebegé. Már a
pusztában álmodta magát. Aztán végig terült a padlaton. Galban
lovag fölemelte a leányt a földről, lefekteté a kerevetre,
megcsókolta az ajkát és ott hagyta.</p>
<p>A rejtekajtó felnyilt s ő ismét a pálmakertben találta magát.
Egy hat öl magas amphitheatrum az, tele az Indiákról s a Senegal
mellől elhozott ritka növényekkel, a miket hamis meleggel, utánzott
napfénynyel bolondítanak itt, hogy a kilenczhónapos tél országában
zöldüljenek és növekedjenek.</p>
<p>Egy óriás fügecactus mögé lopózva, kikémlelt Galban lovag a
mellékterembe.</p>
<p>Ott egy szilaj orgia képét látta, a minőt nem szeret leirásban
megörökíteni sem az emlékezet, sem a képzelem. Nem is érdekelte őt
az. A mit megakart látni, az volt, hogy vajjon azok az alakok, a
kiket ő kipéczézett, részt vesznek-e ez eleusi mysteriumban? Egyet
sem talált ott. Valóban álarczosbál ez; a bál maga az álarcz, s a
kik azt viselik, azok nincsenek a bálban.</p>
<p>Hol vannak hát?</p>
<p>Valamennyien mind eltüntek, még Puskin is, a korhelyek
nagymestere.</p>
<p>Elindult őket felkeresni.</p>
<p>Nehéz és koczkáztatott merénylet volt. <span class=
"pagenum"><a name="Page_56" id="Page_56">-56-</a></span></p>
<p>Először is egy teljesen ismeretlen palotában neki indulni,
tájékozatlanul, a kutatásnak; kitérni a netalán szemközt jövők
elől, s a csodálkozó szemet megcsalni tettetett mámorral, a hogy a
részeg ember szokott benyitogatni minden ajtón, megháborított
pásztorórák hősei által kidobatni iminnen-amonnan. És azután ha
rátalál a helyre, a hova a különvált társaság félrevonult, ott
lehet, hogy őr lesz felállítva, a ki az elrejtőzötteket a gyanus
közeledőkről értesíteni áll ott. Azt hirtelen orozva kell
megrohannia, mellére szegezve a pisztolyt. Mert akkor már bizonyos,
hogy a hol hirnök áll az ajtó előtt, ott összeesküvés van az ajtó
mögött. És akkor berohanni az ajtón. Ha ez az ajtó zárva lesz,
akkor a gyanu alapos, akkor erre a palotára ki van mondva az
itélet, s ha kell, szétszedik azt kőrül-kőre. Ha pedig nyitva van
az ajtó, akkor belépni a társaság közé ezzel a szóval: «a czár
nevében! önök az én foglyaim!» Lehet, hogy akkor rögtön leszúrják;
de sokkal valószinűbb, hogy nem. A fölfedezett összeesküvés
demoralizált. Mikor azt fogják hallani: «ha én reggelig vissza nem
térek Arakcsejeffhez, mind azok, kik e palotában vannak, a hatalom
kezébe jutnak!» meg lesznek dermedve, s önként tartják kezeiket a
bilincs elé. S elvégre is, ez hivatás. Egyik ember meghal így, a
másik amúgy. A katona tudja, hogy lőnek rá, mégis előre megy; a
tengerész tudja, hogy a viznek nincsen gerendája, mégis rászáll. Az
egyik ember fittyet hány a bárdnak, a másik a tőrnek. S mind a
kettő heroismus.</p>
<p>És aztán, ha a félrevonultakat nem a «zöld könyv», hanem a zöld
asztal körül találja csoportosulva, a tiltott rouletten vesztegetve
a pénzüket? eh bien! akkor ő is közéjük fog ülni s ezt nem fogja
elárulni Arakcsejeffnek. Ez nem gentlemannak való feladat.</p>
<p>Volt a kutatáshoz valami Ariadne-fonala. Hasonlatos a meséhez, a
hol az elhullatott kavicsok vezetik haza az erdőből az eltévedt
gyermekeket.</p>
<p>Zeneida Semiramis jelmezében jött haza. Dúsgazdag <span class=
"pagenum"><a name="Page_57" id="Page_57">-57-</a></span> rőt haja
át volt fonva igaz gyöngysorokkal. Mikor Galban lovag a diadallal
hazahozott művésznő fejéről lesegíté emelni a bashlikot, egy
gyöngyfüzért szándékosan kettészakított észrevétlenül. A fonálról
lepergő gyöngyöket egy ideig fentartja a sűrű hajzat, de mégis
lehetetlen, hogy járás közben egy-egy le ne hulljon.</p>
<p>Egyet már megtalált a pálmakertben. Tehát itt keresztül kellett
mennie. A második gyöngyszemet megtalálta egy korridoron. A
harmadik már elárulta neki a lakosztály küszöbét is, a melyen át
eltünt a hölgy. S a hol ő van, ott kell lenni a többinek is.</p>
<h2>A ZÖLD ASZTAL ÉS A ZÖLD KÖNYV.</h2>
<p>A terem, melyben az «Észak szövetsége» gyüléseit tartá, kettős
ajtóval volt ellátva, a mi orosz palotákban nem szokatlan. Ott a
kulcslyukon át se hallgatózni, se leskelődni nem lehetett.</p>
<p>A terem közepét foglalta el egy tömör asztal, inkább szekrény, s
annak a felső lapját képezte a roulette.</p>
<p>Ki voltak rakva rendben a pénztekercsek, hihetőleg imperiálok
(bankjegy a rouletten nem játszik), s a croupierek hosszúnyelű
pénzhárítói s minden újan érkező helyet foglalt az asztal mellett s
kitette maga elé az erszényét. Hanem azért senki sem játszott. Ez
csak alakoskodás volt. Valahányszor egy tag érkezett, az
ajtónyitásra a roulette pörgetyüje forgásnak eredt s a tánczoló
golyó figyelmeztette a társaságot, hogy valaki jő. Meglepetéstől
nem lehetett tartani.</p>
<p>Az összegyülteket a háziasszony mutatja be egymásnak. Szükség
van erre, mert ezuttal olyan emberek is vannak jelen, a kik egymást
soha nem látták, minden ország távol vidékén alakult titkos
társaságok küldöttei.</p>
<p>Az «Észak szövetségének» elnöke és pecsétőre Ghedimin herczeg.
Titkára Rylejeff, fiatal költő, s az amerikai <span class=
"pagenum"><a name="Page_58" id="Page_58">-58-</a></span>
gabonatársulat ügynöke. Ott van a három Turgenyeff testvér közül a
legidősebb, Miklós, a történetíró, Lubin ezredes, a titkos nyomda
tulajdonosa; az egyik Besztuseff; Küchelbecker, a tüzérség
főtisztje. Azonkívül megjelent az «üdvegylet» főnöke, Vaskovszki;
az «egyesült szlávok» képviselője, Muravieff Artamon; a «hős
szövetség» éltető szelleme, Orloff. Ezek mind magukban elkülönítve
működő titkos társulatok, a miknek czélja közös. «A szabadság.»
(Szabadság a hó alatt.) Hanem eljárásuk, modoruk, eszközeik
külömbözők. Azért jöttek most össze, hogy a szerteszét ágazó
terveket egy közös eljárásban egyesítsék. Meghívták e tanácskozásra
a távol Feketetenger-parti «déli társulat» főnökét, Pestel
ezredest, s a még távolabb Kaukázusban együttérző «vadak» fejét,
Jakuskint, és a ki legtávolabbról jött (mert egy vértengeren
kellett átgázolnia, a mi a két nemzetet elválasztja): a lengyel
«Koszinyérik» (Kaszások) szószólóját, Krizsanovszkit. Ezek a
férfiak mind egyenruhát viselnek, az egy Rylejeffet kivéve, a ki
nem más, csak polgár, s divatszerű sárga gombos kék frakkot visel.
Krizsanovszky uhlán főtiszt, Jakuskin pedig georgiai lovas.
Valamennyien simára borotvált arczok, csak a lengyel tartotta meg
nemzeti jellegét és Jakuskin, kinek torzonborz szakálla össze van
növe a szemöldökével, igazi vad kozák typus, elhanyagolt külsejével
kérkedő.</p>
<p>S a jelenlevők valamennyiének van valami irva a homlokára!</p>
<p>Zeneida maga az ajtónál áll s fogadja az érkezőket, míg tele
lesz velük a szoba. Nincs nagy beszélgetés, mindenki azokkal a
szellemekkel társalkodik, a kik idehozták.</p>
<p>Ekkor még egyszer perdül a roulette golyója.</p>
<p>– Ki jöhet még? kérdi Zeneida.</p>
<p>A megnyiló ajtón belép Puskin.</p>
<p>Zeneida arcza önkénytelen ijedelmet fejez ki.</p>
<p>– Hát te miért jősz ide? sugja neki indulatosan. <span class=
"pagenum"><a name="Page_59" id="Page_59">-59-</a></span></p>
<p>– Nem szabad ide jönnöm?</p>
<p>– Nem az volt-e rád bízva, hogy őrizd Galbant, nehogy meglepjen
bennünket?</p>
<p>– Nálamnál jobb őre akadt. Diabolka magával vitte az
egérfogóba.</p>
<p>– De neked azt kell megfogadnod, a mi rád van bizva.</p>
<p>– Majd visszamegyek hozzá, mihelyt indiscretio nélkül tehetem.
Most itt akarok lenni. Mutass be.</p>
<p>– Gyermek vagy? A kiváncsiság bánt? Meg akarod tudni, hogy mit
teszünk mi itt?</p>
<p>– Részt akarok benne venni.</p>
<p>– Minő szeszély! Azt hiszed, hogy valami nevezetes, főbenjáró
dolgot kezdünk el itten, s dicsőséget keressz benne, hogy te is
föltedd a fejedet az egy kártyára. No hát maradj köztünk, majd
meglátod, Puskin úr!</p>
<p>Azzal hátat fordított neki, mintha duzzogna rá, mialatt a
többieknek bemutatja.</p>
<p>Zeneida volt az egész társulatnak a rendőrsége, a kit palotájába
meghivott, az el lett fogadva «testvérnek»; a kire rábizott
valamit, az be lett sorozva «férfinak»; de arra, hogy a titkos
tanácskozásban részt vehessen, hogy a «bojárok» közé emeltessék,
még egy ajánlónak kellett lenni.</p>
<p>– Ki ajánlja őt még? kérdezé Ghedimin herczeg.</p>
<p>– Én! szólalt fel Rylejeff.</p>
<p>Azzal helyet mutattak Puskinnak az asztalnál.</p>
<p>Kifejezésteljes fő volt. Borzas kondor haja, arczcsontjai, orra
emlékeztettek még az afrikai vérre, mely ereibe vegyült. (Egyik
dédőse Hannibal leányát vette feleségül, eredete a carthagói
fénykorig megy fel.) Szemei sötétek voltak és bennülők. És mégis,
daczára a nem egyező vonásoknak, az első rátekintésre mindenkit
Byronra emlékeztetett ez arcz. A kifejezés volt közös.</p>
<p>Puskin szerelmes volt Zeneidába, azaz, hogy rajongott érte.
Zeneida pedig komolyan szerette Puskint. És épen azért nem akarta,
hogy az szeresse őt. <span class="pagenum"><a name="Page_60" id=
"Page_60">-60-</a></span></p>
<p>Egy szó megmagyarázza az ellenmondó talányt. Zeneida tudta azt
jól, hogy mindazok, a kik a sorsukat az övéhez kötik, egy sötét
végzetnek mennek eléje, melynek ködéből a vérpad körvonalai tünnek
elő. Neki mennie kellett a végzet elé. Finnországot ugyanazon
hatalom tartá bilincseiben, melyet e titkos társulatok akarnak
összetörni; s Zeneida még emlékezett anyja könyeire, meg arra az
egyszerű fekete koporsóra, a miben éjszaka, sötétben, lopva hoztak
haza egy embert, a kinek feje le volt vágva, s a kit nem volt
szabad megsiratni senkinek. Csak felnőtt korában tudta meg, hogy az
volt az ő apja.</p>
<p>Annyira szerette Puskint, hogy nem akarta őt magával vinni arra
a veszélyes útra, a honnan az emberek hónuk alá fogott fejükkel
térnek vissza. Boldog, napfényes sorsot szánt neki. Ő már rég
felismerte a nyugtalan korhely fiúban azt a lángészt, mely nem
azért adatott, hogy egy asszony hálószobáját bevilágítsa; mely nem
Oroszországé, hanem az egész világé. Minek volna a költőket
elpazarolni? Ki rakná a gyémántjait a puskába, lövöldözni, mikor
oda az ólom is jó, még jobb.</p>
<p>– Uraim! szólt Zeneida a társasághoz, legelőbb is Rylejeff
testvérünket kell felkérnem, sziveskedjék felolvasni azt a
szabadságdalt, a mit a nép közt el akarunk terjeszteni. A
néphangulat előkészítése az első.</p>
<p>Helyeselték. Rylejeff, a költő, egy szép szőke, karcsu ifju,
felállt és olvasta a szabadságdalt, melyet készített.</p>
<p>Szép, correct költemény volt az, emelkedett hangon tartott s a
technika minden szabályának megfelelő; a rhetorikai climax folyton
magasabbra szállt és ragadott magával s az egészből nem hiányzott a
búskomor, elbúsító alaphang, mely a nép kedélyével annyira
összetalál.</p>
<p>A költemény felolvastával mindenki sietett az ifjú Tirtæust
üdvözölni s Zeneida a keblére borult és megcsókolta az arczát.</p>
<p>Puskin izetlenkedve fordította félre az arczát. Hiszen hogy egy
nő megcsókol egy férfit, ez az orosz társaságban <span class=
"pagenum"><a name="Page_61" id="Page_61">-61-</a></span> bevett
szokás; lám Ghedimin herczeg meg se látja azt, pedig neki is van
valami köze Zeneidához; de még sem tetszett az neki. Irigyelte azt
tőle. A csókot magában is irigyelte, de még inkább, mint pályadíjt
egy költeményért, mely megjárja – faute de mieux.</p>
<p>– Remek költemény! mondá Ghedimin herczeg maga is. Ezt ki fogjuk
nyomatni Lubin nyomdájában egy millió példányban s szétosztjuk a
nép közt.</p>
<p>– Feledi ön, herczeg, szólt közbe Zeneida, hogy a mi jó népünk
nem tud olvasni. Én czélszerűbbnek találnám dalra tétetni a verset;
énekelve hamarább behat a népbe, mint nyomtatva, s akkor aztán
terjed mezőről mezőre tovább, a kaszások, az aratók, a fuvarosok
elhordják faluról falura, s a mit énekelnek, az örökké megmarad. A
finn népdalokban megmaradt a nemzet története, emléke, szabadsága,
azt nem lehet elkobozni. A marseillaise maga egy hadsereg volt
Francziaországban.</p>
<p>– De kire lehetne bízni e költemény dalra tételét? kérdezé a
herczeg.</p>
<p>– Itt van Puskin úr, szólt Zeneida, ő igen szép melódiákat tud
komponálni.</p>
<p>Ez tarantula-csipés volt Puskinnak.</p>
<p>Hogy ő, mint zeneszerző, csináljon melódiát Rylejeff
szabadságdalára.</p>
<p>Már hiszen a subordinatiót lehet nagy tökélyre vinni. Az
megeshetik, hogy az államtanácsos, mikor mint nemzetőr és közkatona
kirukkol, engedelmeskedjék saját irodaszolgája káplári parancsának;
az is megtörténhetik, hogy egy herczeg, ha beállt szabadkőmüvesnek,
meghajoljon egy csizmadia előtt, ha az a páholy generálisa; hanem
hogy egy költő egy másik versíró poemájára dallamot készítsen, a
midőn azt érzi, hogy ő Caesár, amaz pedig csak Pompejus: ez a
lehetetlenségek közé tartozik.</p>
<p>Puskin arcza lángba borult.</p>
<p>– Úgy tudom, mondá, hogy a marseillaisenek a verse <span class=
"pagenum"><a name="Page_62" id="Page_62">-62-</a></span> és dallama
egyszerre született. Rouget de L’Isle egyszerre teremté annak
hangját és szavait. Nem is lehet az máskép. A hangulatot csak a
költő maga tudja eltalálni, maga tud rá lelkesülni. Ryjeleff
költeménye szép, remek, de nem gyujt, nem melegít. Oda tűz
kell!</p>
<p>S öntudatlanul keblére ütött, mintha mondaná: «a mi itt
van!»</p>
<p>– Hát tudod mit, Puskin, szólt Zeneida, ha te érzed magadban a
dodonai berek szent sugallását s jobbat tudsz ennél szerezni:
vonulj félre az én kis mellékszobámba, ott találsz zongorát és
iróasztalt, teremts jobbat!</p>
<p>Puskin meg volt fogva.</p>
<p>– Miért ne? Én majd hozok nektek olyan dalt, a mit nem kell a
parasztnak a pópához elvinni, hogy magyarázza meg neki, mit tesz
az? Az enyém a földön fog járni.</p>
<p>E szavakkal a szemébe nézett Zeneidának s a mit e szemsugarak
mondtak, abból érthető volt a gondolat: «és ha Rylejeff rímes
soraiért egy csókot adtál, majd ha azt meghallod, a mi az én
szivemből gyuladt lángra, mi pályadíjt találsz ki énnekem?»</p>
<p>Fölkelt és átment a mellékszobákba. Nem sokára egyes akkordok a
zongorán tanúsíták, hogy belemerült a költői alkotásba, s az olyan,
hogy azt nem lehet félbenhagyni.</p>
<p>Csak ezt akarta elérni Zeneida.</p>
<p>A mire Puskin elhagyta a szobát, Zeneida egyet pördített a
rouletten. A golyó Turgenyeff Miklós előtt állt meg. A sors által ő
lett a mai tanácskozás elnökéül kiszemelve. Elfoglalta azt a
karosszéket, mely hasonló a roulettejáték bankárjának
trónjához.</p>
<p>Akkor Ghedimin herczeg előhúzta kebléből a finom kis
aczélkulcsot, mely egy félretolt rézgomb alatti kulcslyukba illett
s átnyujtá az elnöknek, a ki a kulcsot kétszer elfordítá a
zárban.</p>
<p>Erre az a tömör rézlap, melyen a roulette volt felállítva, a
hosszú asztal másik oldalára csuszott át. Azon a helyen, melyet
eddig eltakarva tartott, feküdt a «zöld könyv.» <span class=
"pagenum"><a name="Page_63" id="Page_63">-63-</a></span></p>
<p>Az igazi zöld könyv.</p>
<p>Egyetlen, a plafondról lecsüggő argandi lámpa fénye világítá meg
az alakokat, a mik úgy tüntek fel ebben, mint egy muzeum
szoborgyüjteménye, minden vonás éles kifejezést vett fel,
mozdulatlanságában rajzolva a jellemet, indulatot. Megannyi
historiai tanulmányfő, melynek hivatása, vagy magasra kiemelkedve a
népek fölé, bálványoztatni, vagy felrugatni a hóhérlegény sarka
által. A csendes magábaszállás időköze alatt valamennyien egymás
arczát látszanak tanulmányozni; többen most találkoznak először az
életben s összehasonlítgatják a szemmel látott alakot a képzelt
eszményi ábrával. A «déli»-ek, a «lengyel» sohase látták még
egymást. Jakuskint valamikor tíz év előtt ismerték többen, de akkor
az egy életvidám, sima arczu udvaroncz volt, semmi sincs rajta már
a régiből. Ez egy vad ember, a ki csak akkor mosolyog, mikor ölni
készül. Az elnöki szék karjára támaszkodva áll Zeneida, a
«respublica» szobrához hasonló kép, csakhogy a szive felé irányzott
tőr helyett a hódolatul küldött virágcsokor van a kezében. (Ez is
csak tőr.) Azokon kívül, a kiket már leírtunk, jelen voltak e
históriai összejövetelnél: a három Bestuseff testvér, Trubeczkoi
herczeg, Obolenszki, Korsofszki, Urbuseff, Repnin, Orloff,
Konovniczin, Adujefszki, Szuthoff, Putsin, Batterkoff, Rostopsin,
Rosen, Steinkal, Arzihodeff, Annenkoff, Vaskofszki és Muravieff
Apostol, megannyi küldöttei az országban szanaszét működő titkos
társulatoknak.</p>
<p>Rylejeff, a jegyző, felnyitja a zöld könyvet. Az elnök
felszólítja, hogy adja elő az utóbbi gyülés határozatait.</p>
<p>Egy alkotmányterv kidolgozása volt az egész Oroszország számára.
A czíme: «Ruszkája Pravda.»</p>
<p>Köztársasági alkotmány volt az, melyben mindazon tartományok, a
miket az orosz egykor egy nagy birodalommá egyesített, önálló
országokul támadnak fel, saját elnökük alatt. Nagy-Oroszország,
Kis-Oroszország, Finnország, Lengyelország, Liefland, Kazán,
Siberia, Krim, a <span class="pagenum"><a name="Page_64" id=
"Page_64">-64-</a></span> Caucasus: kilencz respublika, saját
kormányzattal és hadsereggel, melyeket egy közös directorium tart
össze, annak székhelye «Moszkva». Szentpétervárra nincs szüksége a
köztársaságnak: se a «szentre», se a «Péterre», se a «várra».</p>
<p>A terv mottója ez volt:</p>
<p>Kérdés: «Ötven év mulva egész Európa vagy respublica lesz, vagy
muszka?»</p>
<p>Felelet: «Monnó».<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a></p>
<p>Az alkotmányterv a ragyogó fantázia szineivel volt kifestve.
Minden népet felszabadítani! S aztán minden szabad népet
egyesíteni! Nem nyomni el egyiket a másikkal, mindegyiknek
meghagyni, hogy boldoguljon a maga módja szerint, mívelje a saját
nyelvét és földjét s szünjék meg egymást gyülölni.</p>
<p>Ez volt a Zöld könyvben.</p>
<p>Legelső Ghedimin herczeg szólt hozzá.</p>
<p>– A terv szép, de a legnagyobb akadály, a mi a nép
felszabadításának útjában áll, az, hogy maga a nép nem tud arról
semmit, hogy ő nem szabad. Ott kell elkezdeni, hogy világosítsuk
fel. Áraszszuk el az országot a «szabad ember katechismusával»,
tanulmányozzuk minden vidéken lakó népnek a specialis bajait,
ismerjük meg a nyomorát, s annak orvoslását igérve neki, nyerjük
meg azt a szabadság eszméje számára. A népnek fáj az, ha éhezik, ha
botot kap, ha a fiát elviszik katonának, de a jármot, a mi a nyakát
nyomja, nem érezi.</p>
<p>Pestel nyugtalanul várta, hogy szólhasson.</p>
<p>– Kedves herczeg, a te terved jó annak, a ki ráér ötven
esztendeig várni, kártyavárakat építeni, a mik minden ajtónyilás
szelétől összedőlnek; mi nem érünk rá philosophiai elméletekkel
vesződni. A kire mi számítunk, az a katonaság és főnemesség. A mit
ez a kettő határoz, a nép megnyugszik abban. Ha egyszer a hatalom
kezünkben <span class="pagenum"><a name="Page_65" id=
"Page_65">-65-</a></span> lesz, akkor majd ráérhetünk a nép
nevelésére. A népre bizott mozgalom nálunk csak Pugatseff-lázadást
idézhet elő.</p>
<p>– S rossz volna tán? mordult közbe rekedt hangon Jakuskin egy
szögletből.</p>
<p>– Rossz, mert organizálhatatlan. A ki tervünket végre akarja
hajtani, annak a helyzet urának kell maradni. Egy szerencsés lázadó
főnök nem volna Oroszországban más, mint egy kicserélt zsarnok.
Tervünknek egyszerre, egy jelszóra kell az egész országban
végrehajtatni. És a mint az megtörtént, egyszerre önmagunknak kell
feloszlatnunk minden titkos társaságot, megszüntetnünk minden
összeesküvést, s a milyen gyülölt feladat most a rendőrkémkedés, ép
olyan nemes hivatásul kell azt tekinteni azontul és egyesülni
minden jellemes embernek, minden hazafinak és szabad embernek, hogy
a szabadság rendőrbiztosa legyen. Mind ennek egy varázsütésre kell
megtörténni.</p>
<p>– S hová teszed e varázsütés alatt a czárt és a nagyherczegeket?
kérdé Jakuskin, hideg iróniával.</p>
<p>– Azokat foglyul ejtjük s egy hadihajóra téve, átküldjük az
Új-Világba.</p>
<p>– Át – a Más-Világba! Cháron hajóján! rikácsolt kitörve a
caucasusi katona. S azzal odalépett hevesen, öklét az asztalra
feszítve. Halljátok-e, észak és dél küldöttei, erény-egyletek,
üdvtársulatok tagjai, ti mind hamis játékot játszatok, önmagatok
csalására. Egy fej feltéve a koczkára egy fületlen gomb ellenében!
Arra a kérdésre, a mit én tettem, csak egy válasz lehet: a szélbe
szórni a hamvaikat! Én nem vagyok gyermek, mint ti. Én nem azért
jöttem ide kétezer werstnyiről, hogy philosophiai elmélkedéseket
hallgassak végig, hanemhogy cselekedjem.</p>
<p>Rylejeff közbeszólt nyugodt komolysággal.</p>
<p>– Igenis, cselekedni fogod azt, a mit a többség határoz.
<span class="pagenum"><a name="Page_66" id=
"Page_66">-66-</a></span></p>
<p>A vad harczosnak a fejébe tódult a vér e rendreutasításra.</p>
<p>– Hallod-e, Rylejeff, én is voltam olyan fiatal ember, mint te
vagy: még nem is nagyon régen. Én is hittem azt, hogy elég az
embernek jónak lenni, hogy az egész világot megjavítsa maga körül.
Olyan szép menyasszonyom volt, mint a milyen neked van most.
Testőrtiszt voltam s húsz éves koromban tíz ütközetben nyertem
kitüntetést. S tudod mi történt velem? Lakodalmamnak az előestéjén
ellopta a menyasszonyomat Arakcsejeffnek a fia: egy hitvány kölyök,
a ki még a kardját sem tudta felkötni s mégis nekem ezredesemmé
lett téve. Én kihivtam őt életre-halálra. S a gyáva, a helyett,
hogy helyt állt volna, feladott a czárnak s engemet elégtétel
helyett száműztek a Caucázusba. Mikor egy pokollal a szivemben
megváltam e várostól, az utolsó kép, a mit láttam, egy vízből
kihuzott leány volt, a kit oda hoztak hozzám holtan: a
menyasszonyom. Megcsókoltam. Még most is érzem ajkamon e csóknak a
hidegét. És érezni fogom mindaddig, a míg az a vér el nem oltja, a
mi után kannibáli módon szomjazom. Nézd meg a Czarszkoje Zeloban
azt a nagy csataképet, az eylaui ütközetről! A czár mellett egy
ifjút látsz ágaskodó paripán, diadaltól, hűségtől ragyogó arczczal,
kardját magasra emelve. Az én voltam. Ez az erdő benőtte arczomon a
ragyogást; hanem azért a kard még most is a fej fölé van
emelve.</p>
<p>– S remélem, hogy úgy is marad, örökké fölemelve, mint a festett
képen.</p>
<p>– De nem marad! – kiáltá Jakuskin indulatosan, – esküszöm arra
az ördögre, a kit a szivembe küldtek állandó lakónak, hogy nem
hallgatok semmire másra, mint örök boszumra. Tele írhatjátok a zöld
könyveteket határozatokkal: az én határozatom itt van.</p>
<p>Azzal egyet lódítva kezén, a dolmánya ujjában elrejtett éles tőr
egyszerre odacsúszott a markába s megvillant a társaság előtt.
<span class="pagenum"><a name="Page_67" id=
"Page_67">-67-</a></span></p>
<p>Erre Rylejeff elszörnyedve ugrott fel helyéről s oldalzsebéből
egy pisztolyt rántott elő s azt Jakuskin mellének szegezte.</p>
<p>– És én esküszöm neked, hogy lelőlek itt ezen a helyen, ha te
daczolsz a mi törvényeinkkel.</p>
<p>– No hát lőjj le! Ide lőjj, gyermek! ordítá Jakuskin, széttépve
keblén a besmetet, s mezitelen mellét kitárva a neki szegzett
pisztoly elé. Tanuld meg tőlem, hogyan kell meghalni!</p>
<p>– Engedelmeskedjél Jakuskin! Vond vissza szavadat! kiáltának
többen s odasiettek a dühöngőt csillapítani.</p>
<p>– Nem vonom vissza! Gyávák vagytok mind! Azt akarom, hogy lőjjön
meg! kiabált a vad ember s eltaszigálta magától hevesen a
közbelépőket.</p>
<p>– Uraim! szólt fölemelkedve helyéről Krizsanovszky, a
lengyel.</p>
<p>– Lőjj agyon! ordítá egyre Jakuskin, tőrét csillogtatva öklében.
(Ah, ha most nyitna be Galban!)</p>
<p>Ekkor Zeneida a kezében tartott virágcsokorból kiszakított egy
pézsmagubót s azzal homlokon hajítá a dühösködőt.</p>
<p>S a kemény férfi, kit a puskagolyó soha meg nem ijesztett, e
tréfás projectiletől oly zavarba jött, hogy kiejté kezéből a tőrt,
s a homlokához kapott.</p>
<p>Erre megint általános csendes nevetés terjedt el a
társaságban.</p>
<p>Mielőtt Jakuskin elejtett kését fölvehette volna, már ott volt
mellette Zeneida s ő emelte fel a gyilkot a földről, odanyujtva azt
neki s megczirógatva azt a bozontos szakállát.</p>
<p>– Kedves barátom, légy udvarias. Vendégünk, Krizsanovszky, a
lengyel Koszinyiérik küldötte akar beszélni. Hallgassuk őt ki.
Aztán a borotválkozó eszközödet tedd el.</p>
<p>Jakuskin lecsillapodott. Ennek az egy nőnek annyiszor sikerült a
legingerültebb vitákat elsimítani, mikor már <span class=
"pagenum"><a name="Page_68" id="Page_68">-68-</a></span> csak az
volt hátra, hogy a tanácskozók fegyverrel rohanjanak egymás
torkának.</p>
<p>Krizsanovszky kezében tartá a fövegét s azon kezdé, hogy:</p>
<p>– Urak! Én titeket itt hagylak. Én e tárgyról, a miről ti
beszéltek, se vitázni nem akarok, se e fölötti határozatotokat be
nem várom. Én azt a kérdést, hogy megölessék-e az uralkodó? hallani
sem akarom, nem hogy a válasznak alávetni magamat. Senkinek ti
közületek nincs oly nehéz panasz a nyelvén, oly égő fájdalom a
szivében, mint nekem. Mit tett a ti uralkodótok a ti országotokkal,
mint király? Ellenség hódításától megszabadította, nagygyá,
hatalmassá tette, országokat szerzett hozzá. Mit tett a ti
népetekkel, mint ember? Adott neki jólétet, tudományt; iskolát
épített minden falunak. Ki a ti uralkodótok? Egy szép lélek, szép
testben. Europa legszebb férfia, Napoleon mondásakép. S a szive is
olyan jó, a milyennek az arcza mutatja. S a mi legfőbb, minden
hibájában, minden erényében igazi orosz. Csak az a bűne előttetek,
hogy czár. S azt mondjátok, ez elég bűn arra, hogy meghaljon érte.
És mi az én uralkodóm, a czár testvére, Konstantin? Egy monstrum, a
kinek az arczában a természet a rettenetest a nevetségessel
csodamódra összepárosítva remekelt. S a rút vonások mindegyikének
van egy megfelelő rút indulat a lelkében. A milyennek látszik,
olyan: kegyetlen és nevetséges. Egész szerencsétlen nemzetemben
nincs egy érző szív, a mit meg ne bántott volna; nincs drágaság,
nincs ereklye, nincs koldusfillér, a mit el ne vett volna tőle.
Hanem azért lengyel nem fogja uralkodóját orozva megölni soha. A mi
kezünk a kardhoz szokott, az orgyilok nem illik bele. Bocsássatok
el engem innen, hadd megyek haza. Én abban a hitben jöttem ide,
hogy elszánt hősöket fogok itt találni, kik, ha eljön a kellő idő,
hadirendben állva, megizenik a harczot elnyomójuknak, a hogy mi
tesszük, s kiállnak a síkra és megverekszenek vele, a hogy mi
teszszük, s nyilt, becsületes csatában döntik el, kié <span class=
"pagenum"><a name="Page_69" id="Page_69">-69-</a></span> legyen az
igazság? Ezt kerestem itt. Utamban, midőn Varsótól a Nyemenig
haladtam, előttem vitték elődömet, a dicső Lukasinszky Valeriant,
kit árulás juttatott a hatalom kezébe. Rokonom volt, barátom és
vezérem: háromszorosan drágám. A testi és lelki kínzás minden nemét
megpróbálták rajta, hogy kivallassák vele az összeesküvés tervét és
a benne résztvevőket. Egy szót nem tudtak belőle kivenni. Maga
Konstantin vette ki a bakó kezéből a korbácsot és tanította azt
mestersége fokozására. Mikor aztán már össze volt törve, nem ember
többé, csak egy száz sebből vérző csonttömeg, akkor az alkirály egy
ágyúlafétára kötöztette ezt a még lélegző emberi roncsot, úgy
hurczoltatta őt fogságra csikorgó télben. Én nyomról-nyomra
kisértem őt. Egy-egy vércsepp hullott el utána a hóba. E fagyott
jégrózsákat én felszedtem a nyomában és eltettem egy
ereklyetartóba. Az ég megkönyörült a szenvedőn: útközben meghalt. A
Nyemen jegén lyukat vágtak s abba belédobták: elvitte a víz. Tudom,
hogy én következem utána s velem is az fog történni. De azért sem a
boszu, sem a félelem rá nem visz arra, hogy uralkodómat lesből,
orozva, hátulról, vagy mikor alszik, vagy mikor térdepel és
imádkozik, megöljem! Soha sem volt az orgyilokkal az Isten. A tőr,
mely Cæsart ledöfte, kaput nyitott a Caliguláknak és
Heliogabalusoknak. Tell Vilmos önszemébe mondta Gesslernek: «ezzel
a nyillal foglak megölni, védd magad, a hogy tudod!» Én is azt
teszem. Mikor eljön az idő, megizenem a hadat ellenségemnek s ha
Isten összehoz vele a harczmezőn, egyikünk meg fogja ölni a
másikat. Hanem addig, a míg elég erősnek nem érzem magam a nyilt
csatára, semmi nyomorgatás, kegyetlenkedés és semmi phantasticus
rajongás rá nem bir arra, hogy egy idétlenszülött kitöréssel még
szorosabbra húzzam a kötelet, a mit szét akarok tépni. A ti
tervetek idétlen, éretlen, alaptalan. Ront, nem épít. Megismertem,
s nem kötöm hozzá a mienket. Bocsássatok haza.</p>
<p>Pestel megfogta a lengyel kezét és visszatartá. <span class=
"pagenum"><a name="Page_70" id="Page_70">-70-</a></span></p>
<p>– Nem lehet innen eltávoznod. Még semmiről sem vagy értesülve. A
mit felolvasni hallottál, az csak halavány akadémiai értekezés. A
mit ez a dühöngő beszélt, az csak egy monomán szenvedély szava. Én
sem fogadom el paizsomra irandó devisenek: «szórjátok a hamvaikat a
szelekbe!» nem azért, mintha a szívem megrezzenne tőle, hanem
azért, mert tudom, hogy ilyen szó úgy szétszórná valamennyi
társaságunkat, mint egy kosár pelyhet. Maga a nép ellenünk
fordulna. Hisz a misében benne van az ima a czárért és a
nagyherczegekért s csak egyszer felejtené azt ki a pópa onnan,
agyonvernék, mint eretneket. Mikor a katonáktól azt kérdezem:
«akarjátok-e a respublikát?» azt felelik rá: «ha a czár
parancsolja, igen.» Csinján kell kezdenünk a dologhoz, nem
ijeszthetünk meg senkit. Csak az első lépés nehéz, a többi ezután
magától jön. Tehát térjünk vissza oda, a hol Jakuskin
félbeszakított s te, Krizsanovszky, foglald el újra helyedet. A
czár és a nagyherczegek eltávolításáról van szó. Csak
eltávolításukról. Menjenek Amerikába. Ott is szép birtoka van még
Oroszországnak: uralkodhatnak benne. De ehhez ti nektek
lengyeleknek is segédkezet kell nyujtanotok. Mert mit használ
nekünk, ha mi hajóra rakjuk a három testvért, míg a negyedik
testvér, Konstantin, a ki az orosz alaptörvények szerint Sándor
után legközelebb következik a trónra, ott marad szabadon
Varsóban.</p>
<p>– Töltsünk tiszta bort a pohárba, Pestel, viszonzá
Krizsanovszky. Mi lengyelek, a mióta a világon vagyunk, mindig arra
voltunk jók, hogy a mások javáért vérezzünk. Mondjátok meg nekem,
mi történik mi velünk, ha sikerül az uralkodó családtól
megszabadulni?</p>
<p>– Csináltok köztársaságot Lengyelországból.</p>
<p>– De ez a lengyel köztársaság még mindig tagja lesz a nagy orosz
birodalomnak, ép úgy, mint Liefland, vagy Veres-Oroszország s
fölöttünk is marad valaki: egy fő, a ki mind a kilencz
köztársaságnak ura, a kiről nem tudom, hogy mi neve lesz és minő
hatalma? Mert esküszöm <span class="pagenum"><a name="Page_71" id=
"Page_71">-71-</a></span> neked, hogy nem kivánom a szabadságot
azért, hogy a nemzetem elveszszen benne.</p>
<p>A nagy elhallgatás tanúsítá, hogy a lengyel fején találta a
szeget.</p>
<p>Itt a bökkenő!</p>
<p>Turgenyeff Miklós, az elnök szólalt meg ekkor.</p>
<p>– Légy megnyugodva, Krizsanovszky, a köztársaság feje, ki a
kilencz tartomány fölött állni fog, nem lesz autocrata, nem lesz
más czím alá bujt zsarnok.</p>
<p>– Hát mi?</p>
<p>– Az, a minek lennie kell. «Un president sans phrases.»</p>
<p>(A társalgás francziául folyt.)</p>
<p>(Ez a négy szó Turgenyeff Miklósnak majdan összes birtokába s
csaknem a fejébe került!)</p>
<p>Abban a pillanatban, a mint ezt kimondotta, egyszerre
visszacsapódott helyére a roulette a réztáblával együtt, s
eltakarta a zöld könyvet s felnyilt az ajtó… S belépett Galban
lovag.</p>
<p>Fortélyos gépezete volt a kettőnek. Mikor a zöld könyv fel volt
tárva, olyankor, ha valaki a külső ajtót felnyitotta, a roulette
egyszerre visszacsúszott a helyére. A belépő Galban lovag nem
hallott meg egyebet, mint a négy utolsó szót Turgenyeff Miklóstól s
nem látott maga előtt mást, mint egy játszó társaságot. A bankadó
még egyszer ismétli: «Je suis un president sans phrases: messieurs,
faites vos jeux!» Egy játszó, a lengyel, boszusan kel föl helyéből:
«merci monsieur, c’en etait assez!» egy másik, Jakuskin, izzadt
homlokát törli, arczából kikelve, s az asztalra csap: «j’ai tout
perdu!» Mint a valóságos roulette-tábla mellett. A többiek hideg
vérrel tolják be a számokra pénzcsomagaikat s úgy tesznek, mintha
észre sem vennék az ujon érkezettet.</p>
<p>Csak a házi asszony siet őt elfogadni.</p>
<p>– Bizonyos voltam felőle, hogy ön rá fog találni a mi
barlangunkra. Egy helyet tartottam fenn az ön számára.</p>
<p>– Nagyon lekötelez vele istennőm! ma különös szerencsémnek
<span class="pagenum"><a name="Page_72" id=
"Page_72">-72-</a></span> kell lenni a játékban, miután a
szerelemben ellenkező chanceaim voltak.</p>
<p>– Hogyan? Tán megszökött öntől a szép gitanissa?</p>
<p>– Au contraire; elaludt. Ilyen échec még nem történt velem
soha.</p>
<p>Zeneida hangosan kaczagott, s nem lehetett észrevenni a kaczagás
álarcza alatt a felháborodást, a mit e perczben érzett. Kitalálta,
hogy Diabolkának álomitalt adtak.</p>
<p>– No hát akkor legyünk moitié. Játsszék ön velem közös nyerésre,
vesztésre.</p>
<p>Galban lovag elfogadta az ajánlatot s leült a mutatott helyre.
Zeneida odadőlt a zsöllyeszéke karjára.</p>
<p>Ez tehát csakugyan játszó társaság s ez csakugyan
roulette-asztal.</p>
<p>Itt nincs a zöld könyv.</p>
<p>(Egy ujjnyi rézlap választotta el tőle; fölötte könyökölt.)</p>
<p>Itt csak rendőrségi tilalomtörést követnek el; és az szabad. Az
elnyomott vágynak valahol ki kell törni: inkább az erkölcsi téren
törjön ki, mint a politikain.</p>
<p>Azon sincs mit csodálkozni, hogy Turgenyeff Miklós maga tartja a
roulette-bankot. Lehet valaki bel esprit, nagy iró, philosoph és
philantrop, s a mellett szenvedélyes szerencsejátékos. Maga
Napoleon is az volt,</p>
<p>A mint leghevesebben folyik a játék, egyszer csak belép a
játékterembe a mellékszobából Puskin, nekihevült arczczal, s nem
tekintve szét elébb a társaságon, diadaltól átmelegült hangon
mondja:</p>
<p>– Készen a dal!</p>
<p>Valamennyi arcz megrettenve tekint egyszerre felé.</p>
<p>Ez most elárul mindent!</p>
<p>Jó szerencse volt, hogy szemei, ha senkit nem láttak is meg, de
Zeneidát keresték. A hölgy, ki Galban lovag székkarján ült,
odamutatott a szemeivel a lovagra.</p>
<p>Ekkor vette észre azt Puskin.</p>
<p>– Nos, hát halljuk azt a szép dalt, mondá Galban lovag, az
előtte halomrahányt aranyakat csörgetve csendesen. <span class=
"pagenum"><a name="Page_73" id="Page_73">-73-</a></span></p>
<p>Puskin egy perczre elsápadt. Rábámult. S azután csendesen a
dolmánya keblébe nyult. Mindenki rettegve nézett reá. Mit fog
elővenni? Az általa szerzett szabadságdalt-e? S azt el fogja
szavalni, vagy énekelni Galban hallatára? vagy pedig azt rántja
elő, a mit mindegyik összeesküvő ott hord a keblében, ha tánczol,
ha poharazik, az éles stilétet s a másik perczben már le lesz
szúrva az árulkodó?</p>
<p>Egy papircsomagot vont elő, s aztán mosolygott hozzá.</p>
<p>– Itt van, a mit igértem. A románcz. «A szép czigányleányról.»
Akarjátok meghallani? (Szabadságdal helyett egy románczot.)</p>
<p>Hogy ne? Egy kínos jelenetnek megszüntetésére legjobb volt ez.
Felolvasni valamit: akármit, hogy az alatt mindenki magához
térhessen felindulásából.</p>
<p>Ámde ez nem volt «akármi».</p>
<p>A mint hozzá kezdett Puskin, egyszerre meghódított minden
figyelmet. Új, megkapó, elragadó volt minden e költeményben; tele
eredeti eszmékkel, magasban járó gondolatokkal; tűz, vad szenvedély
kifejezése, merész eszmejárás és igéző leirások, és a mellett mily
természetes egyszerűség. Mikor a vén czigány vajda leánya gyilkosát
elűzi.</p>
<div class="poem">
<div class="stanza"><span class="i0">«Kevély ember, hagyj minket
el!<br /></span> <span class="i0">Vadak vagyunk mi. Nem köt
el<br /></span> <span class="i0">Törvény: – nem ölünk,
büntetünk,<br /></span> <span class="i0">Vér, könyhullás nem kell
nekünk,<br /></span> <span class="i0">De a gyilkos nem jő
velünk.<br /></span> <span class="i0">Vad sors számára nem
születve<br /></span> <span class="i0">Szabadság csak magadnak
kell,<br /></span> <span class="i0">Szavad bennünket
rémületbe<br /></span> <span class="i0">Ejt. A mi népünk ősi
kedve<br /></span> <span class="i0">Szelíd, jó: hagyd tanyánkat
el.<br /></span> <span class="i0">Maradj. – Béke legyen
szivedbe!»<br /></span></div>
</div>
<p>Még senki sem ismerte e költeményét Puskinnak.</p>
<p>Mikor vége volt, Zeneida odafutott hozzá s megszorítá mindkét
kezét.</p>
<p>Hát csókot nem adott neki, mint az elébb Rylejeffnek?
<span class="pagenum"><a name="Page_74" id=
"Page_74">-74-</a></span></p>
<p>Nem. Hanem annál többet. Könyei nedvesíték arczát. A csók olcsó;
a köny drága.</p>
<p>Az összeesküvők egész csoportja, feledve a zöld könyvet és
alkotmánytervet, sietett forrón üdvözölni a költőt, ki egyszerre,
mint üstökös csillag, mikor a szél elveri a felhőt az égről, ott
áll teljes ragyogásában, nem hirdetve előre megérkeztét.</p>
<p>Galban lovag átlátta, hogy ezek nem összeesküvők; ez egy finom
társaság, mely szeret mulatni, játszani és szellemi élvektől
megittasodni, a mi, az igaz, hogy mind tiltva van Oroszországban, s
azért el kell rejtőzni vele.</p>
<p>– Par exemple, az ilyen költeményt más országban kinyomtatnák s
szerzőjének nevét a félvilág emlegetné.</p>
<p>– Bolond beszéd, szólt Puskin, kit ingerelt a hizelkedés. Nem
tudod, hogy nálunk az ostobaság egy istenség, annak oltára van, az
oltárnak papja van, és annak a papnak a neve «censor».</p>
<p>A censor!</p>
<p>Általános kaczaj követte e találó mondást.</p>
<p>A censor ott is a stereotyp marionette-bábok közé tartozott.</p>
<p>Galban lovag kapott az alkalmon az agent provocateuri talentumát
is érvényesíteni.</p>
<p>– Hja, messieurs et madame, a censor nálunk nélkülözhetetlen
rossz. Hiszen tudni fogjátok, hogy II. Katalin czárnő egyszer a
tudósai unszolására azt mondta, hogy jól van, hát legyen teljes
tökéletes sajtószabadság Oroszországban, három napra! Majd
meglássuk a kóstolóból, hogy mit fog ez a fa teremni? Azt gondolja
az ember, hogy a három nap alatt siettek a földből kibúvni a
szabadságdalok, s rejtve tartott remekművek, az eltiltott
philosophi értekezések. Az bizony, az ocsmány pasquillok és trágár
historiák. A nyomdák csak úgy okádták a személyek és családok ellen
szórt undok rágalmak özönét, s az erkölcsrontó kriptogram iratokat,
úgy, hogy már a sajtószabadság második napján futott mindenki a
czárnőhöz <span class="pagenum"><a name="Page_75" id=
"Page_75">-75-</a></span> rimánkodni, hogy engedje el a harmadik
napot s állítsa vissza a censurát.</p>
<p>Senki sem tartá tanácsosnak felvenni az odadobott keztyűt, csak
Puskin nem állhatott ellen ösztönének. Költőnek lehetetlen azt
eltűrni, hogy a sajtószabadságot gunyolják előtte.</p>
<p>– Tudod, Galban, ha én valakinek, a ki még a bort nem ismeri,
azt mondanám, hogy kóstolja meg azt, a mi szüret után három napig a
hordó akonáján kiforr, hát az megesküdnék rá, hogy nincs a világon
utálatosabb moslék a bornál.</p>
<p>– Messieurs, je suis un president sans phrase. Le dernier jeu,»
hangzott a banktartó szava; ketté vágva a kényes társalgást.</p>
<p>Ideje is volt berekeszteni a játékot; mert ha Galban lovag
reggeli öt óráig el nem hagyja ezt a palotát, a rendőrség be fogja
törni annak a kapuit, s elfog mindenkit.</p>
<p>A roulette utoljára pördült körül, Galban lovag hatezer négyszáz
rubel nyereségben maradt. Azt azután udvariasan megosztotta
Zeneidával. Azután a szokásos ceremoniáliás búcsúvételek
kicserélése után igazán megvált a társaságtól.</p>
<p>A hátramaradottak egymásra néztek.</p>
<p>Azt mindenki tudta, hogy ez a roulette csak alakoskodás. Mind a
bank, mind a játszók Zeneida pénzét szórják előre-hátra, végül
senki se nyert, se vesztett. Azért mindenki furcsán mosolygott
azon, hogy Galban lovag elnyert egy csomót Zeneida pénzéből s még
gavalléros képet csinált hozzá, mikor azt megfelezte vele. Hanem
Zeneida arcza ragyogott a diadaltól. Fölemelte a kezében tartott
virágcsokrot, gyémántos fogantyujával s a kielégített harag hangján
suttogá:</p>
<p>– Je le payais! (Kifizettem őt.)</p>
<p>Galban lovag megkapta a gyémántok árát, a nélkül, hogy
észrevette volna, hogy utána hajították azt. <span class=
"pagenum"><a name="Page_76" id="Page_76">-76-</a></span></p>
<h2>A PÉZSMASZAGTÓL A KÁTRÁNYBŰZIG.</h2>
<p>A mint Galban eltávozásáról biztos lehetett a társaság, azt
mondá Pestel:</p>
<p>– Ez hát, bojár urak, igen szép volt: (értem a románczot), hanem
mi, úgy hiszem, még valami egyebet is akarunk itt egymástól
meghallani. Nemde Krizsanovszky bátya?</p>
<p>A lengyel nemes vállat vont.</p>
<p>– Nekem nincs több mondani valóm. (Hanem azért előhuzta zsebéből
az elmaradhatlan tajtékpipáját a dohányzacskóval együtt s
rágyujtott, a mi annyit tesz «napkeleti dohánynyelven», hogy
«beszélnék biz én, ha ki tudnék innen bőjtölni bizonyos embereket,
a kikre nézve zsindely van a háztetőn.»)</p>
<p>Zeneida elértette őt s valamit sugott Rylejeff fülébe.</p>
<p>– Úgy! Igaz! Mondá Rylejeff. Halljuk a mi Puskinunk
szabadságdalát. Valóban a felolvasott gyönyörű románcz jogot ad
téged a mi Tyrtæusunknak nevezhetni… Soha Byron óta…</p>
<p>De Puskin nem engedte neki végigmondani a phrasist. A dicséret
dühbe hozta. Olyan az, mint az iskolai érdemrend: a kis deák, a kit
az első verseért megdicsértek, diadallal viszi azt haza a nyakába
akasztva, de az Istentől fölkent költőt szemébe ne magasztald.
Tudja ő azt jól, hogy meghódított: ne mondd neki! ha asszony vagy,
dobj egy virágot utána, ha férfi vagy, szoríts vele kezet; de csak
ne mondd neki, hogy költeménye szép volt, mert azzal elkergeted. S
a mivel legmesszebb el lehet őt kergetni, az, ha egy költőtárs
dicséri meg; «Genus irritabile vatum!»</p>
<p>– Nem, urak, szólt közbe, dölyftől recsegő hangon. Ez a vers nem
nektek való; ehhez nem pézsmaszag kell, hanem kátránybűz és
kapadohány. Jer Jakuskin, menjünk vele egy korsóba. Ott «ennek» az
athmosphærája.</p>
<p>Jakuskin talpraugrott s kezét nyujtá a költőnek. <span class=
"pagenum"><a name="Page_77" id="Page_77">-77-</a></span></p>
<p>– Jól van! Menjünk a «medvesonkához».</p>
<p>– Oda.</p>
<p>A társaság nem marasztotta őket.</p>
<p>A két ajtó között még lehetett hallani, mit beszélnek
egymással.</p>
<p>– Vigyük oda magunkkal Diabolkát, mondá Jakuskin.</p>
<p>– Jó lesz. Keresd fel.</p>
<p>– Valahol elaludt az ostoba. Majd életre czibálom.</p>
<p>A háziasszonytól így szoktak itt búcsút venni.</p>
<p>Zeneida azonban utánuk indult s elhagyta a szobát.</p>
<p>– Most már beszélhetsz, szólt hirtelen Pestel Krizsanovszkyhoz.
A nő jelenléte gátolt talán? Van még mondani valód?</p>
<p>– Van, szólt a lengyel. De nem e nő jelenléte gátolt. Oh nem. A
nők igen jó titoktartók, ha összeesküvők. Leæna elharapta a
nyelvét, hogy társára ne vallhasson, mikor a kínpadra vonták. Azóta
is a nyelvnélküli nőoroszlán a titoktartás jelképe. Én sokat
számítok az asszonyokra. Sőt megvárom, míg Zeneida visszajő, hogy
előtte szólhassak: csak ezt a másik kettőt vissza ne hozná.</p>
<p>– Te gyanakodol bennük.</p>
<p>– Nem. Csak nem szeretem őket. Összeesküvésnél nem a szándékos
árulók a legveszedelmesebbek. Háromféle embertől félek inkább. A
gyávától, az önfejütől, s a phantastától. Ez az utolsó a
legveszedelmesebb, mert elámítja magát s hamisan tudósít. Hall egy
részeg parasztot káromkodni, s azt mondja, hogy forradalmi hangulat
van. Egy szökött katonából hadsereget csinál, hiszi azt, a mit
képzelete alkotott, s ha teleolvasta a fejét forradalmi munkákkal,
azt hiszi magáról, hogy ő Robespierre, s a pétervári muzsikról,
hogy az a párizsi sansculotte. A conspiratióhoz nem kell phantasia,
oda memoria kell és judicium. Ezzel a két emberrel nem szeretek
együtt tanácskozni. Az egyik bolond, a másik poéta.</p>
<p>Pestel megrántá a lengyel kabátja lelógó ujját.</p>
<p>– Ne sértsd meg Rylejeffet. <span class="pagenum"><a name=
"Page_78" id="Page_78">-78-</a></span></p>
<p>– Oh Rylejeff más; ő correct verseket készít, minden hiba
nélkül; gondolatait oly helyesen méri fel jambusokkal és
trochæusokkal, mint a buzát bushellel és tsetverttel. Ő az ura a
phantasiájának, nem az ő neki.</p>
<p>Rylejeff az amerikai gabonatársulat ügynöke volt; s hogy nem
volt inkább költő, mint üzletember, azt tanusítá azzal, hogy e fél
bókot, fél gorombaságot igenlő mosolylyal fogadta.</p>
<p>Az egész társaság fölkelt az asztaltól, s apró csoportokra
oszlott, a míg Zeneida visszatér. Rylejeff és Krizsanovszky egy
szögletbe vonultak. A lengyel ugyancsak igyekezett fellegeket
csinálni maga körül dohányfüstből, mintha nem tartaná elég
álarcznak vonásai rideg mozdulatlanságát, s hogy őt ne kérdezzék, ő
kérdezett.</p>
<p>– Szeretnék tőled egyet megtudni. Minden nagy czélnak a kiinduló
pontja valami kicsiny önérdek. A szabadság: no az a nap; de az
önérdek, az a föld. Azon vetjük meg a lábunkat. Csupa abstract
fogalmakból még nem csináltak új korszakot. Az én önérdekem nem
magyarázandó. Két szó megmondja: lengyel vagyok. Ez elég föld mind
a két lábam számára. Ilmerinen kisasszony finn nő; s hiszem, hogy
az is elég önérdek. Nem féltem, hogy a feje elszédüljön abban a
fényes magasban, a hol koszorukkal és gyémántokkal körítik. Értem a
te önérdekedet. Szereted a magad faját, látod annak rettentő
hátramaradását más nagy népek mögött s szeretnéd azok közé
fölemelni. Ismerem Pestel önérdekét. Nagyravágyása végtelen. Ő egy
ujjáalkotandó ország első embere akar lenni. Széles alap! Valódi
piedestál, a min a lába nyugszik. A többiek is mind mellőzött
tehetségek, kiket a mozgalom fényes szerepekkel kecsegtet. Azután
itt van Muravieff-Apostol. Azt itt tartja egy apai hagyomány, a mit
meg nem tagadhat. Puskin szerelmes Zeneidába. Ez is sziget. Az
őrült Jakuskin boszút akar állani. Ez is megbizható indulat, lehet
rá építeni. A derék Turgenyeffet ide köti a puritán becsületesség.
Ő kora ifjuságától kezdve mindig a <span class="pagenum"><a name=
"Page_79" id="Page_79">-79-</a></span> szabad eszmék előharczosa
volt, elkezdve demidecemvir korától: ez a vas becsületesség nem
engedi magát más formába öntetni, inkább összetörik. De egy
embernek az ittlétét nem tudom magamnak megmagyarázni. És ez
Ghedimin herczeg. Egyike az ó-orosz tizenkét dynasta család
tagjainak. Birtoka oly nagy, hogy jövedelmét orosz földön nem birja
soha elkölteni. Az udvarnál a tsinn legmagasabb rangfokozatát
birja; finom, ragyogó, ünnepelt uraság, a kinek egy olyan
világfordulatban, a minőt ti terveztek, nyerni semmit, veszteni
mindent lehet. Mit keres ez ebben a társaságban? Mi érdeke van
ennek, hogy az összeesküvés tagja legyen?</p>
<p>– Valamennyiünk között övé a legerősebb érdek; a
legkiengesztelhetlenebb sérelem emléke. Mert ez személyes sérelem.
Te ismered a czárt. Tudod jól, hogy ő rá, mint emberre, senki nem
haragudhatik. Még Jakuskin is a czárt üldözi benne, nem az embert.
Egyedül Ghedimin herczeg az, ki mint férfi férfival áll vele
szemközt. A czár nagyon ifjan házasodott. Beteges nőt vett el.
Gyermekei korán elhaltak. Neje iránt meghült, új szenvedélyben
keresett kárpótlást. Egy előkelő főuri család egyetlen, hirhedett
szépségű leánya nem tagadta azt meg tőle. A tilos viszonynak
eredménye lett: egy leánygyermek. Jól eltitkolták a dolgot. Az ifju
herczegnő elutazott Olaszországba, mint leány, s visszatért, mint
leány. Nem sokára ezután férjhez ment Ghedimin herczeghez.
Olaszországban azonban lassankint felnőtt egy fiatal hajadon.
Nariskin Zsófia herczegnő czím alatt, a kit tizennégy esztendős
korában felhozattak Szent-Pétervárra. Nem az anyja, hanem az apja.
A leány a külváros egyik magányos, kerttel övezett házában lakik, a
hol gyakran meglátogatja őt az apja: az anyja soha. Az apja
bálványozza a leányt, a ki még beteges is, az anyja gyűlöli. Az apa
a czár, az anya Ghedimin herczegnő. Érted-e már most, hogy mi hozza
közénk Ghedimin herczeget?</p>
<p>– De hát tudja-e ő ezt a titkot? <span class="pagenum"><a name=
"Page_80" id="Page_80">-80-</a></span></p>
<p>– Hogy tudja-e? Hiszen mi mindnyájan tudjuk.</p>
<p>– Abból még nem következik, hogy a férj is tudja. Csak gondold
meg jól. Egy olyan állású férfi elé, mint Ghedimin herczeg, miféle
emberi teremtés léphetne azzal a szándékkal, hogy az ő herczegi
hitvestársáról egy meggyalázó fölfedezést tegyen? Az ily szóért az
alárendelt személyt megkorbácsolják, s az egyenrangut agyonlövik. A
szatócsok árulkodhatnak egymás feleségeire, de gentlemanek nem. Ki
mondhatta volna ezt meg Ghediminnek?</p>
<p>– Hát ki? A kedvese. Nem kedvese-e Ilmerinen Zeneida Ghedimin
herczegnek? S nincs-e ezer oka reá, hogy a herczeget hitvese
gyalázatáról felvilágosítsa?</p>
<p>– Ne hidd! Nem tette azt. Te nem ismered Ilmerinen kisasszonyt;
én igen. Mindenekelőtt nem hiszem azt, hogy ő szeretője Ghedimin
herczegnek. Vagy ha szereti, hát akkor igazán szereti; nem úgy, a
hogy a «Ninon de l’Enclos-k» szokták osztani a szerelmet. De én azt
hiszem, hogy mást szeret. És azt hiszem, hogy még annak a
szenvedélyének is urnője tud maradni. Ez a nő képes az egész világ
megvetésével daczolni, de a saját maga megvetését nem tudná
elviselni. S a szerető előtt árulkodni annak a feleségére, ez csak
egy hetærához illő vonás! Ti nem tudjátok, kivel van dolgotok. Ez a
nő játszik veletek. Ti megannyi sakkfigurák vagytok; ki bástya, ki
futó, ki ugró. Lehet, hogy Ghedimin herczeg köztetek a sakk király,
de Zeneida nem a sakk királyné. Ő a sakkjátszó.</p>
<p>– S neked mégis van bizalmad hozzá közelíteni?</p>
<p>– Igen, mert én vagyok a másik sakkjátszó.</p>
<p>… A roulette golyója pördült. Valaki jő! Mindenki a helyére
sietett.</p>
<hr class="tb" />
<p>És Krizsanovszky nem érdemelte meg azt a gúnymosolyt, a mivel
Rylejeff csendesen válaszolt az ő «nagy szavára». Mert bizony nagy
szó volt, az igaz: «ti többiek csak sakkfigurák vagytok a táblán,
mi ketten vagyunk a sakkjátszók»; <span class="pagenum"><a name=
"Page_81" id="Page_81">-81-</a></span> de úgy volt. A többiek csak
egyes huzásokat láttak maguk előtt; ők ketten az egész
játszmát.</p>
<p>Azt is jól észrevette Krizsanovszky, bár úgy tett, mintha oda
sem ügyelne, mily féltő aggodalommal törekszik Zeneida Puskint a
veszedelmes sakktábláról eltávolítani. Az ilyen fej drága egy
«pion»-nak. Talán egy egész nemzetre, talán az egész világra nézve
drága, hanem hogy erre a nőre nézve drága, az bizonyos.</p>
<p>Elűzte őt innen – tömjénnel, mint az ördögöt, s most utána ment,
hogy vissza ne bocsássa. Tudja jól, hogy mindazoknak a feje, a kik
ebben a mostani tanácskozásban résztvesznek, el van igérve a
bakónak, ha a játék el talál veszni, s Puskin fejének nem szabad
azok közt lenni.</p>
<p>Pedig a költőknek hóbortjaik vannak. Ha útközben Jakuskin ki
találja ejteni előtte, minő végzetes tanácskozást tartanak Zeneida
roulette-asztala körül a bojárok, a veszedelem ingere vissza fogja
Puskint ide hozni. Ha megtudja, hogy ez nem akadémiai értekezés
többé, hanem haditanács, betöri az ajtót, hogy részt vehessen
benne.</p>
<p>Most azonban még duzzog. A míg Jakuskin odajár Diabolkát keresni
kabinetről-kabinetre, ő egy kerevetre veti le magát a pálmakertban,
s boszusan csap hátra a tenyerével, a mint egy-egy dévaj bachansnő
csiklandó ujja hozzá ér: «eredj, hagyj békét, nem kellesz»!</p>
<p>– Én sem kellek-e? kérdé azután tőle egy ismerős hang, a mitől
egyszerre egy más világban ébred fel.</p>
<p>Zeneida oda ült mellé a kerevetre: «haragszol-e rám?»</p>
<p>– Valld meg igazán, te biztattad fel Rylejeffet, hogy engem
insultáljon?</p>
<p>– Mivel? barátom.</p>
<p>– Engem ne nevezzen senki Byronnak! Én Puskin vagyok, vagy senki
sem. Mondják azt, hogy költészetem orrtekerő muszka pálinka; de ne
azt, hogy másodfőzete egy angol lángész theamaradékának. Lehetek
kicsiny domb, de nem lehetek miniature Csimboraszszo. S ezt te
sugtad Ryjeleffnek. <span class="pagenum"><a name="Page_82" id=
"Page_82">-82-</a></span></p>
<p>– Igaz, én sugtam neki.</p>
<p>– Azért, hogy elkergess innen?</p>
<p>– Azért, hogy elkergesselek.</p>
<p>– Nem vagyok méltó a bojárok társaságában résztvehetni?</p>
<p>– Mi közöm nekem a bojárokhoz, meg az egész Szojusz
blagodensztojgához? Én szállást adok nekik s azzal vége.</p>
<p>– Tehát nem vagyok méltó, hogy szemeid lángjában elégjek?</p>
<p>– Megfagysz abban.</p>
<p>– Olyan hideg vagy?</p>
<p>– Mint az északfény.</p>
<p>– Nincs szived?</p>
<p>– Az anatomia szerint van; de annak a működése más, mint a mit a
költők ráfognak. Az, a miről te beszélsz, Gall szerint, az agyacs
27-dik számú koponyarészében lakik, s az nálam nincs
kifejlődve.</p>
<p>– Ne ölj meg kraneologiáddal! Te tudod, hogy mi a szerelem?</p>
<p>– Tudom. Egy zsarnok, meg egy rabszolga szövetsége.</p>
<p>– Légy te a zsarnok, én leszek a rabszolga.</p>
<p>– Ezzel a szóval csaltak már meg annyi asszonyt, a hány
fövényszem van a tengerparton.</p>
<p>– Én esküszöm neked az Istenre, hogy életem, lelkem a tied.</p>
<p>– Melyik Istenre? te! Venusra? a ki maga is csapodár; Allahra? a
ki a nőnek nem adott lelket s négyfelé osztotta a férfi szivét;
Brahmára? a ki máglyára viszi az özvegyet; Jehovára? a ki a
házasságot szerezte, mielőtt papot teremtett volna. Vagy talán a
nagy Cosmosra?</p>
<p>– Nincs rettenetesebb egy nőnél, a ki philosophál!</p>
<p>– Azért teszem.</p>
<p>– Megölsz vele minden poézist.</p>
<p>– Tehát beszélj prózában.</p>
<p>– Jól van. Én nem kérek tőled: én adok. Neked adom lelkemet,
kezemet, nevemet. <span class="pagenum"><a name="Page_83" id=
"Page_83">-83-</a></span></p>
<p>– Ah! A nevedet? Ez nagy szó. Egy olyan leánynak, mint én, adnak
brilliantokat, szép lovakat, kéjlakokat; hanem a ki a nevével
megkinálná: az ritka madár! Pedig ez ám a fő ékszer. A míg ilyen
nevem nincsen, addig nem vagyok becsületes nő. Ha ma férjhez megyek
a háznagyomhoz, holnap már becsületes asszony vagyok. Szegény jó
Bogumil, nem is sejti, hogy az ő téli keztyüjébe az ő veres
tenyerén kívül az én becsületem is bele van dugva. Tehát te nekem a
nevedet akarod adni? Azt a nevet, a mi még eddig nincs máshová
felirva, mint kocsmák ajtajára s prolongált váltók alá. Te bohó!
Hiszen akkor sem engem hinának «Puskinné asszonynak», hanem téged
«Ilmerinen urnak». De hogyha egyszer ezt a te nevedet a korcsmáros
krétája helyett a hír lángbetüi fogják leirni, akkor oda fogod-e
azt kötni egy másikhoz, a minek minden betüjén foltot hagyott…</p>
<p>– A rágalom! szólt közbe indulatosan Puskin.</p>
<p>– Az osztó igazság. Nem mondhatnak rólam olyan rosszat, a mit én
magam még kiegészíteni ne tudnék. Önző, érzéketlen vagyok. Nem
hiszek se Istenben, se becsületben. Fogalomzavar mind a kettő, a mi
egymásnak ellentmond, a szerint, a mint az ethnographiai plágák
változnak. A mi jól esik, az a jó. Az erény csak hóbort. A jó
emberek csak arra valók, hogy az okosak játékot üzzenek velük.</p>
<p>– Ne beszélj így! kiálta Puskin; ez úgy esik nekem, mintha az
arczodat iromba szinekkel mázolnád keresztül-kasul.</p>
<p>(Hiszen arra való is volt.)</p>
<p>Zeneida felhuzta gömbölyű válláról lecsuszott öltönyét.</p>
<p>– Te nem szeretsz olyannak látni, a milyen vagyok. Sajnálom, de
nem ámíthatlak. Látod, milyen pompa vesz körül? Tudod, hogy ez mind
honnan ered? Azt kivánod, hogy ezt mind elhagyjam? Miért?</p>
<p>– Egy másik világért, a melynek pompája előtt porrá lesz mindaz,
a mit magad körül látsz. Az én világom, a <span class=
"pagenum"><a name="Page_84" id="Page_84">-84-</a></span> mibe
vezetnélek, ragyogóbb palotákkal van tele, mint a tied. Az a
paradicsom!</p>
<p>– Teremts magadnak más Évát! Ha szeretnélek, az én
féltékenységemmel ölnélek meg; ha nem szeretnélek, a magadéval.
Egyik nap az egyikkel, a másik nap a másikkal, mert szenvedélyeim
féktelenek, mert nem ismerek se törvényt, se esküt, se szégyent.
Eredj, menekülj tőlem. Most még csak megfagysz; ne várd míg
megégsz. Engem csak az bir, a ki nem szeret.</p>
<p>– Elejétől végig mind hazugság, a mit beszélsz. Te el akarsz
engem távolítani magadtól, hogy ne vegyek részt az összeesküvésben!
Te nem tartasz engem méltónak arra, hogy együtt veszszek el dicső
barátaimmal. Ereszsz vissza közéjük!</p>
<p>– Micsoda összeesküvésről beszélsz te? szólt ámulást tettetve
Zeneida. Azok ott benn most arról tanácskoznak, hogy mikép lehetne
amerikai mintára a «mértékletességi egyesületeket» behozni
Oroszországba, a pálinkaivás meggátlására. Államfelforgatási
tervekről nincs az én házamban szó. Hiszed talán, hogy ha a czár
«kamara-énekesnője», az udvar kegyencze, megtudná azt, hogy magas
pártfogója ellen összeesküvést forralnak, nem sietne magának az
utat kiegyengetni egy grófi koronához?</p>
<p>– Az utat… kirakva jó barátjai koponyáival?</p>
<p>– No igen.</p>
<p>– Nem! Te azt nem tennéd!</p>
<p>– Ki tudja? Nekem nincs lelkem, s nem hiszem, hogy másnak van. A
túlvilágban nem hiszek, lehetetlennek tartom, azért ezt a világot
úgy használom fel, hogy nekem jól essék benne laknom.</p>
<p>– S ha egyszer úgy találna fordulni, hogy rosszul esnék benne
laknod?</p>
<p>– Akkor visszaadnám a földnek azt, a mi a földé. A phœnix meséje
mélyértelmű. Mikor érzi, hogy a tolla megkopott, elhamvasztja
magát. Valamennyi állat közt az embernek van joga meghatározni,
hogy meddig éljen. <span class="pagenum"><a name="Page_85" id=
"Page_85">-85-</a></span></p>
<p>Puskin a rejtélyes arcz vonásaiból igyekezett kilesni: mi igaz
ebből?</p>
<p>Ekkor nagy zajjal közeledett valaki feléjük, nevetve és
szitkozódva, a sűrű jázmin-bozót mögül. Zeneida felugrott Puskin
mellől, s kezét annak vállára téve, meleg, érző hangon sugá
fülébe:</p>
<p>– Kerülj engem s keresd fel azt a szeretődet, a ki hozzád méltó
s téged igazán szeret: a múzsádat. Ahhoz légy hű.</p>
<p>Azzal elsuhant, mint egy tünemény.</p>
<p>A jázmin-bokrok közül pedig előtört Jakuskin. A nyakába ültetve
hozta Diabolkát, mint az állatkerti struccz a lovagló gyermeket, s
a hogy a szakállát tépászó kezek engedék, kiabált szakgatott
szavakkal:</p>
<p>– Ihol van… az átkozott… alig tudtam lelket verni bele… két
findzsa fekete kávét töltöttem a szájába, míg életre tért… még most
se tudja, hol van?… jaj, hogy tépi a szakálam… a hidegen majd
eszére tér… szakrrra!… no hát menjünk a «medvesonkába».</p>
<p>Puskin daczosan ugrott talpra s tenyerével jó egy pár csattanóst
húzva a czigányleány plastikai formáira, nevetve mondá:</p>
<p>– Itt van az én múzsám! Jövel hát lefelé fordított Olymp!
pálinkás lebuj! ott értenek meg minket.</p>
<p>S hárman danolva törtek keresztül a tánczterem galopp
infernáleján.</p>
<hr class="tb" />
<p>Zeneida volt az, a kinek jöttét jelezte a roulette golyó az
összeesküvés termében. Egy kéz intése tudatta, hogy amazok
eltávoztak.</p>
<p>Krizsanovszky kiverte a pipáját s eltette a zsebébe.</p>
<p>– No most már magunk vagyunk. Folytathatjuk.</p>
<p>Pestel kért szót.</p>
<p>– Hogy Krizsanovszky bátya aggodalmait eloszlassam, legelőször
is ki kell mondanom, hogy Jakuskint mi mindnyájan bolondnak
tartjuk, s az ő cæsaricida hóbortját <span class="pagenum"><a name=
"Page_86" id="Page_86">-86-</a></span> senki közülünk el nem
fogadja; mindenki megakadályozza. A mi tervünk ez: A tavaszszal
nagy hadseregösszpontosítás lesz a minszki kormányzóságban, a 9-dik
hadosztály gyül össze a Beresina mellett Bobruiszk vára körül. A
czár és a nagyherczegek maguk fogják vezetni a hadgyakorlatokat.
Éjszaka a várba térnek vissza. A várőrséget a Saratoff gyalogezred
képezi, a melynek az ezredese Sveikovszki bojár, tagja a
blagadensztojgának. A Saratoff-ezred valamennyi tisztje a mi
hivünk. Éjszaka közkatonaruhába öltözött tisztek fognak
Muravieff-Apostol és Besztuseff Rumin káplár vezetése alatt
őrjáratkép megjelenni a czári pavillon előtt, hogy az őröket
felváltsák. Azok egyszerre elfogják a czárt, a nagyherczegeket és a
főparancsnokot Diebitset. Akkor kikiáltják az alkotmányt,
behelyezik az ideiglenes kormányt, s az egész hadtesttel
megindulnak Moszkva felé, magukhoz szedve az útközben fekvő
hadcsoportokat. A siker hirére Moszkva meghódol, s onnan azután el
lehet bánni Szent-Pétervárral. A Kronstadt előtt horgonyzó
hajóhadak tisztjei és legénysége egészen tervünkbe vannak avatva:
egy hadihajó az egész császári családot átszállítja
Észak-Amerikába. Az egész forradalom megtörténik egy csepp vér
kiontása nélkül. Mit szólsz hozzá, Krizsanovszki bátya?</p>
<p>– Azt, hogy tervetek nagyon bonyolult; sok benne a phantasia s
egyetlen egy körülménynek a kimaradása elég az egész számítást
dugába dönteni. Azonban nem tartom lehetetlennek a sikerültét.
Ilyesmi nem példátlan Oroszországban. Már most én is elmondom azt,
a mit magammal hoztam, s a mi terveteket kiegészíti. Ugy-e bár a
sikert nagyon kétségessé tenné az, ha a czár eltávolítása után még
fenmaradna egy czarevics, a ki a trónöröklés teljes jogával, egy
egész hadsereg élén jöhetne be Oroszországba, a republikánus
kormány erejét kipróbálni a nép és hadsereg dynasticus hűségén.</p>
<p>– Valóban, ez a hajótörésünk sziklája.</p>
<p>– E felől tehát legyetek nyugodtan. Én bizonyosan <span class=
"pagenum"><a name="Page_87" id="Page_87">-87-</a></span> mondhatom
nektek s a fejemet teszem rá, hogy a Czarevics rövid időn le fog
mondani trónörökösi jogáról. Le fog mondani oly módon, hogy soha
semmi esetben azt a jogát vissza nem kaphatja. Nem még akkor se, ha
maga megbánná, hogy lemondott s vissza akarná azt venni. Még akkor
sem, ha egyes-egyedül maradna a Romanov-családból, s az egész
nemzet, a senatus és a bojárok erővel követelnék tőle, hogy
foglalja el a trónt; nem ülhetne rá többé az orosz császári
székre.</p>
<p>– Hát ez nem költői phantasia? kiálta fel Rylejeff.</p>
<p>– Nem. Ez positiv tudat. Ez lélektani kényszerüség. Ez logicai
egymásután.</p>
<p>– Veszszek el, ha ez nem külömb a Sphinx talányainál! dörmögé
Pestel.</p>
<p>– A mit tudtam, megmondtam. Hogy hiszitek-e? Az a ti
dolgotok.</p>
<p>Azzal fölkelt a lengyel nemes a zöld asztal mellől, s pipáját a
fogai közé dugva, jelezé, hogy nincs több elmondani valója, s
egyedüli gondja az, hogy a pipája jól szeleljen.</p>
<p>Hanem Zeneida odalépett hozzá s a fülébe súgott.</p>
<p>– Ennek a talánynak a megoldó jelszava nem «Johanna?»</p>
<p>A mozdulatlan arcz e névre izgalmas vonaglást árult el.</p>
<p>– Ha kitalálta ön, ne mondja másnak… dörmögé a bajusza alól.</p>
<p>– Én?</p>
<p>– Igaz! szólt a lengyel, mosolyra lágyult arczczal. Hisz ön a
«nyelvnélküli oroszlán».</p>
<hr class="tb" />
<p>Még abban az időben az utczai lámpákkal való fényűzést az új
orosz czárvárosnak nagyon kevés utczája ismerte, s a hol lámpa
volt, azt fegyveres silbak őrizte, hogy el ne lopják; hanem a
helyett a nagy paloták előtti téreken, mikor a látogató vendégek
szánkói összegyültek, nagy tüzeket raktak s az imsikek azoknál
melengették tagjaikat a hosszú csikorgó éjszakán át. <span class=
"pagenum"><a name="Page_88" id="Page_88">-88-</a></span></p>
<p>Jakuskin nagy nehezen előkereste a nagy szánkaszekérvárból a
magáét, s abba beleültek mind a hárman; Diabolkát középre vették s
betakarták bundáikkal. Ennek soha sem volt saját bundája.</p>
<p>Az imsik nagyon beszédes volt a pálinkától: elmondta, hogy épen
csak most jutott hozzá az a nagy úr is, ki a «nyolczas fogatot»
hajtotta, hogy a szánkójával odább mehessen; azt parancsolta az
imsiknek, hogy az Arakcsejeff udvarba hajtson.</p>
<p>Ezt sem ártott megtudni.</p>
<p>Jakuskin megmondta az imsiknek, hogy hová hajtson: a
«medvesonkához». (Hirhedett spelunka!)</p>
<p>– Ne féljetek gyerekecskéim, biztatá őket a szánkász, elviszlek
én benneteket holmi mellékutczákon olyan szépen, hogy senki sem
rabol ki benneteket.</p>
<p>– De ne a mellékutczákat válogasd, mondá Jakuskin, hanem
egyenesen hajts végig a prospekten, meg a Fontankaparton, a hol
őrjáratok czirkálnak. Aztán ne félts te minket, van nálunk
pisztoly.</p>
<p>– Jaj, az nem jó lesz gyermekecskéim! A zsivány, meglehet, hogy
nem rabol ki benneteket, ha meglátja a pisztolyt, de az őrjárat nem
fél a pisztolytól, s az bizonyosan kirabol.</p>
<p>A mit az imsik mondott, az pedig nem volt tréfa. A jó Khulkin
rendőrfőnöksége alatt nem csak a kaszárnyából szökdöstek ki a
katonák éjszakánkint félkézkalmárkodni, hanem maguk az őrjáratok is
résztvettek a házfeltörésekben, s a rendőrbiztosok voltak a
legmegbizhatóbb – orgazdák. Éjszakánkint előkelő úr csak lovas
kiséret mellett mert hazatérni s a paloták ajtait vasrudakkal
torlaszolták el.</p>
<p>A két férfi útközben szidta Diabolkát, a miért kiszalasztá a
kezéből Galban lovagot s aztán elmondták neki, hogy szabadultak meg
tőle sok ezer rubel árán.</p>
<p>A mint a tágas prospektből a szán a Fontanka-körútra
bekanyarodott, egyszerre eléje ugrik öt fegyveres ficzkó,
<span class="pagenum"><a name="Page_89" id=
"Page_89">-89-</a></span> kettő megkapja a lovak zabláit, egy a
kocsis fejének irányozza a fegyverét, a többi kettő a szánban ülő
urak ellen fordul. Mind pisztolylyal és kardokkal vannak
fegyverezve, arczaikon álarcz; a hosszú birkabéléses kabát álltól
sarkig fedi termetüket, hanem a nagy tökmagalakú medvebőr süveg
elárulja, hogy katonák, még pedig granátosok.</p>
<p>Egy közülök francziául szólal meg (ez tehát bizonyosan
tiszt).</p>
<p>«La bourse, ou la vie, messieurs.»</p>
<p>Hanem erre Diabolka előpattan a két úr közül s a Puskin mellének
szegzett pisztoly elé veti magát, két karjával átölelve a
megtámadót s elkezd neki ördöngös csábbal hizelkedni.</p>
<p>– Ej, ej, bátyácskám, kedveském, hát te minket akarsz kirabolni?
hát nem ismersz bennünket? Nézd csak, nézd. Ez itt a derék
Jakuskin, félzsoldra tett kapitány. Emez meg itt Puskin, a kinek
nincs annyi kopek a zsebében, mint a mennyi hitelező van a hátán.
Én magam meg vagyok a Diabolka, a kinek senki sem fizet mással,
mint csókkal, s én sem fizetek mással, mint csókkal. Abból, ha
kell, nesze, van elég. Czupp! A két orczádra, a két szemedre, az
ajkaidra. Nesze. Végy belőle, a mennyi rádfér. Ha pedig okos ember
akarsz lenni s sok pénzre van szükséged, épen most baktat haza egy
gazdag úr az Arakcsajeff dvorba, a ki most nyert a roulette-bankban
tizenháromezer rubelt; a Fontanka jegén még eléje kerülhettek neki.
Piros bundája van, fehér medveprémmel.</p>
<p>Ez varázs-szó volt! A négy rabló egyszerre ott hagyta a szánt és
a vezért s elkezdett futni a Fontanka felé, mintha űzték volna;
mire aztán a tiszt úr is, látva, hogy egyedül maradt, igyekezett
Diabolka karjai közül kimenekülni, nehogy elfogják; de a leány nem
eresztette egyhamar.</p>
<p>– Megállj még! Nesze még ez a csók az orrod hegyére!</p>
<p>Aztán az is vágtatott az előre futott társak után.</p>
<p>Diabolka kaczagott féktelenül. <span class="pagenum"><a name=
"Page_90" id="Page_90">-90-</a></span></p>
<p>– Ah hah! Milyen jól esik egy jótett emléke! Most ezek szegények
bizonyosan kirabolják Galban lovagot.</p>
<p>– Hanem már mégis azt az utolsó csókot elengedhetted volna annak
a ficzkónak! dörmögött Jakuskin. Az orra hegyére! Úgy sem kellett
az neki az álarczon keresztül.</p>
<p>– De kellett nekem, szólt Diabolka, hamisan kunczogva. A
csókolódás alatt kikeresgettem a kedveskének, mi van a szíve
fölött? s ezt találtam ott ni!</p>
<p>Egy csillogó gyémántokkal kirakott rendcsillagot mutatott a
markában.</p>
<p>– Hó! Mi a mennykő! hisz ez egy elsőrendű Wladimir! kiálta fel
Jakuskin.</p>
<p>– A mi Rinaldónk előkelő főtiszt.</p>
<p>– Gyémántos Wladimir-rend! Imsik te! Megállj. Csiholj ki! A
rendjelek szalagjára belül aranybetűkkel szokott nyomtatva lenni a
birtokos neve.</p>
<p>Az imsik tüzet csiholt egy nagy darab bükkfataplóba s míg azt
Diabolka tele pofával fujta, e fénynél mind a két férfi egyszerre
olvasá a szalagra nyomott nevet.</p>
<p>«Arakcsejeff Jevgen!»</p>
<p>– Ah, a mi derék Arakcsejeffünknek a fia ilyen mesterséget is
gyakorol? kiálta fel Jakuskin.</p>
<p>– Mindenki tudja, hogy «mauvais sujet».</p>
<p>– No ez drága fogás volt tőled Diabolka. Ezért holnap, ha
visszakinálod, mind azt a pénzt megkaphatod Jevgen úrfitól, a mit
az ma éjjel az utczán rabolt.</p>
<p>– S holnapután megint csak nem lesz pénzem, szólt a leány
nevetve.</p>
<p>Puskin azt mondá neki:</p>
<p>– Te, ha akarod, ezért az érdemrendért elvetetheted magadat
Jevgennel s grófné fogsz lenni.</p>
<p>– Egy hét mulva megint csak visszaszökném a czigányokhoz.</p>
<p>– Hát talán fel akarod adni? Azt akarod, hogy felakaszszák?
<span class="pagenum"><a name="Page_91" id=
"Page_91">-91-</a></span></p>
<p>– Azt a bolondot nem teszem. Mert engem meg mellé akasztanak.
Csak bizzátok ti én rám; én tudom, hogy mit teszek azzal, a mit
fogtam?</p>
<hr class="tb" />
<p>Jakuskin németül mondá Puskinnak, a mit Diabolka nem értett: «Ez
az ember volt egész életemnek megrontója, s most itt volt a
pisztolyom szája előtt. De most már nem az ő számára van az a golyó
megöntve; «látod: még csak dühbe sem hozott, mikor a nevét
megláttam. Mikor a medvére lesünk, nem bántjuk a rókát. Vidravas a
nyakának! Hadd legyen a bőre a Diabolkáé.»</p>
<hr class="tb" />
<p>Nagy jártasság kellett hozzá, hogy a külváros háztömkelege
között ráakadjon valaki a «medvesonkára»; kivált miután az sem volt
külömböző a szomszédjaitól (mint építészeti remekmű). Földszint
tégla, azon egy emelet fából, azon rengeteg kiülő tető, czifrára
faragott szarufákkal. A mit másutt pinczeablaknak neveznek, az itt
a kémény; a kandalló a földalatti épületben van, s minthogy ez a
legelső dérleeséstől a legutolsó fagyig éjjel-nappal mindig füstöl,
annálfogva azon se leskelődni, se betörni hivatlan vendégnek nem
lehet. A hivogatott vendégnek sem olyan könnyű a bejárás. Mikor már
rátalált a szegletházra, mely a többiek közül kikönyököl a görbe
utczába, arról a roppant medvesonkáról, mely fából faragva, ott lóg
egy hosszú rudon alá a házhiuból; akkor talál maga előtt egy
alacsony tölgyfaajtót. Azon nem lehet bemenni. Mert annak az a
fortélya van, hogy kívül is rekesze van, meg belül is. A felső
tolózár arra való, hogy a ki kívül van, be ne mehessen a belül levő
engedelme nélkül, a külső meg arra szolgál, hogy a ki belül van, ki
ne jöhessen a kinn levő beleegyezése nélkül. Korcsmárosi genie
találmánya. A belső zár megóvja a vendégeket a rendőrség
meglepetésétől, a külső meg a kocsmárost a vendég uraknak fizetés
nélkül elszelelésétől. Kiegészíti a stratagemát az a furfangos mód,
a mivel a vendégek bejutnak a korsóba, s <span class=
"pagenum"><a name="Page_92" id="Page_92">-92-</a></span> a
korcsmáros meg kijut, hogy az ajtót kívülről kinyissa, mikor reggel
van, s a kivigadottakat ki kell rakni a hóra. E czélra szolgál egy
másik ajtó, mely az első fölött van, az emeleten. Ennek van egy
hosszú, keskeny ablaka, a melyiknek az egyik szegletében pörög a
«fortoska», a pléh szélkelep, a miből a kitóduló gőz örökmozdonyt
csinál. Mikor a felső ajtón zörgetnek, akkor a korcsmáros kiles az
ablakon, s ha igazi vendég jön, egy csigára tekert kötéllel
leereszt egy hágcsót, a mi az eszterhéj alá van felvontatva, s azon
az érkezett vendég felmászhatik a felső ajtón át az emeletbe.</p>
<p>Ott egy igen tisztességes szobát talál maga előtt, körülrakva
tarka és aranyos szent képekkel, a mik közül különösen kiválik egy
embernagyságú szent György lovag a sárkánynyal, diófa rámában.</p>
<p>A szobát szép czifra viaszgyertyák világítják be, mik elé kék és
piros vízzel tölt üveg gömbök vannak felállítva, mögöttük a
Megváltó képe, arany háttérrel. A korcsmáros családja ott térdel a
fali oltár előtt, s az ajtót kinyitott gazda siet visszatérdelni az
elhagyott helyére s folytatja a félbehagyott imádságot. A szent
szöveg közben aztán, marginalis jegyzetek képében, felelget
Jakuskin hozzá intézett kérdéseire.</p>
<p>– No Dimitri, hát van-e friss medvetalpkocsonya?</p>
<p>– Oh Istenkém! hogy volna nagybőjt éjszakáján? Nem főzünk itt
húst hét hétig. Irgalmazz nekünk.</p>
<p>– Hát mit adsz ma lakomára?</p>
<p>– Olajos babot, meg káviárt, hét hétig nincs más a házamnál.
Kegyelmezz szegény bűnös fejünknek.</p>
<p>– De ha egy imperial üti a markodat, csak találsz még egy kis
medvesonkamaradékot a számunkra?</p>
<p>– Ne vigy uram a kisértetbe! Dehogy találok; megverne érte az
Isten, s megkorbácsoltatna a rendőrfőnök. Tiltják azt minden
szentek.</p>
<p>– Kivéve szent Györgyöt, kiált közbe nevetve Diabolka, s azzal
neki vetve a sarkát a nagy képnek, félretolja azt <span class=
"pagenum"><a name="Page_93" id="Page_93">-93-</a></span> a
helyéről, s azzal feltárul egy nyilás, mely a kép háta mögötti
üregbe levezet.</p>
<p>A vendégek hahotája között folytatja nagy hadarva az imádságot
Dimitri, de az egyik kezét markával felfelé hátratartja, hogy az
igért imperialt belehullassák; s aztán, a mint azok eltüntek a ház
belsejében, helyretolja a szent képet s olyan énekléshez kezd
háznépestől együtt, hogy az kihallik az utczára.</p>
<p>A rejtett lépcsőn Puskin ment legelől, a ki jól ismerte már itt
a járást; a földszinti helyiségben volt valami világosság, a mit
egy elkoppantatlan faggyugyertya okozott s a mi elég volt arra,
hogy az ujonérkezők az útjokban álló hordók, csobolyók és
deszkaládák között el ne bukdossanak. A csipős sajt, hering,
füstölt hus és pálinkaszag dicsekedett vele, hogy ez valami
éléstár. Egy csapraütött hordó előtt guggolt valami asszonyféle,
orros cserépkorsóba eresztve a csorgó levet. A mint az érkezőket
meglátta, otthagyá a korsót, eléjük tipegett vigyorogva. Jól illett
neki a vigyorgás; kiélt, ránczos arczán az látszott meg, hogy
sötétben szokta magát kifesteni és tükör nélkül; a fogai közül
hiányzott egynehány, az ilyet úgy hiják műnyelven, hogy «flinta».
Zsíros tenyereivel végig czirógatta a vendégeket s végképen
elrekedt fahangon mondá Puskinnak: «van ám friss medvetalp a
számotokra eltéve!»</p>
<p>– Itt vannak-e a többi urak? kérdé Puskin.</p>
<p>– Régesrégen, hörgécselé a némber; de nagyon részegek lehetnek
már, mert az elébb egy palaczk tintát hozattak a patikából.</p>
<p>– Az ördögbe? Mit csinálhatnak a tintával?</p>
<p>– Bizonyosan iszogatják; mert csizmát kenni, tudom, hogy nem jó.
Megyek, bejelentelek.</p>
<p>– Ah, itt nagyszerüen megy! mondá Jakuskin. A mióta utoljára
voltam itten, azóta bejelentik a vendégeket.</p>
<p>– Az okát kitalálhatod.</p>
<p>A némber valahol egy lyukat talált a falon, a min keresztül
<span class="pagenum"><a name="Page_94" id=
"Page_94">-94-</a></span> valahová le kellett kiáltania; de tompa
hangja mellett az olyan nehéz feladat volt neki, hogy ismételve
hozzá kellett fognia, míg a válasz visszaérkezett.</p>
<p>Az alatt az új vendégek várakozhattak.</p>
<p>Egyszer aztán Diabolka nagyot sikoltott.</p>
<p>– Egy patkány futott fel a csizmám szárán!</p>
<p>– Segítsek megfogni? mondá Jakuskin.</p>
<p>– Szemtelen! Mintha magam nem tudnék egy patkányt
megfojtani.</p>
<p>A leány egy percz mulva nyakánál fogva húzta elő ruhája ránczai
közül az ujjai vas szorítása alatt megmeredt apró fenevadat, s
nevetve üté vele arczul Jakuskint, ki mindenképen szeretett volna
neki e vadászatnál segítségére lenni.</p>
<p>Ez volt a második trophæum. Az első volt a Wladimir rendcsillag.
Annak volt egy kapcsa, a mivel azt a zsinórra fel szokták
akasztani. Diabolka ezt a kapcsot beleakasztotta a patkány
előfogába s aztán mind a két diadaljelt odatűzte a süvege lelógó
csákójára, egymás mellé a patkányt, meg a gyémántos csillagot. A
szentpétervári úrnőknél divat volt egyidőben zsebórákat lánczostól,
colliéreket medaillonostól a kontyaikra akasztva viselni. Követte
az elmult divatot.</p>
<p>A flinta jelenté a társaságnak, hogy szabad a bemenet. Azzal egy
csapó-ajtót felhúzott előttük, a mi a lebuj bejáratát elzárta.
«Bujjatok be!»</p>
<p>Egyetlen pinczebolt volt az egész, oszlopos ivekkel több
rekesztékre osztva. A középső falba volt építve a kandalló, nagy
előre rugó ernyővel, a mire a vendégsereg téli gunyái voltak
felhányva száradni; a mindennemű bűz, gőz, emberi pára, dohányfüst
sűrű ködén át a kandalló tőzegtüze, mint az ágyúból kilövő láng,
világított elő, láthatóvá téve annyi emberi alakot, a mennyi e
pokoli aureoleba belefér. A vendégek vacsora után voltak már, a
hogy az asztalon elszórt konczok, kocsonyamaradványok, hagyma,
káposztaizékek, kenyérhéjak, sajtdarabok <span class=
"pagenum"><a name="Page_95" id="Page_95">-95-</a></span> tanusíták;
s a felfordított kancsó bizonyítá, hogy most még az ivás is
szünetel. – Hát mi történik akkor?</p>
<p>Egy nagy két itczés palaczk most az úr az asztalon, a mibe egy
lúdtoll van beleütve. Az a tinta. Mit keres itt a tinta?</p>
<p>A belépőket harsány üdvözlés fogadja. Puskin és Diabolka régi
habituék itten, hanem Jakuskint újra kell megismertetni a
társasággal, mert a «medvesonka» társasága tíz év óta nagyot
változott, a mikor ő legutoljára itt járt. Puskin bemutatja
egymásnak a vendéget és a pőrére vetkőzött uraságokat, a kiknek
rangjukhoz illő czímeik is vannak. Mind szemenszedett
tanulmányfők.</p>
<p>Dobujoff úr, a mi Rosciusunk: hirhedett hős-szinész; kár, hogy
most elcsapta magától a társaságot és privatizál. Csetverin úr, a
mi Rafaelünk, a ki megveti a nagyok kegyeit, s csak népszerű
boltczímereken örökíti meg művészetét. Csicserkoff úr, a tudós
akadémiának legnevezetesebb tagja, a ki harminczezer könyvet ismer
– a táblájáról s naponkint kisöpri az egész tudós társaságot.
Arbusoff úr, nevezetes mechanikus, ki az önmagától lövő puskát
feltalálta. Szeravszki úr, a mi Hyppocratesünk és Galenusunk, a ki
a nehéz nyavalyát gyökeresen kigyógyítja. Megannyi félreismert,
elnyomott, üldözött lángész! Ime itt látod Barbatuseff admirált, a
mi Vasco de Gamánkat, a ki számtalan új szigeteket fedezett volna
fel, ha az irigy admiralitás egy gályát adott volna neki. Ez pedig
a mi küldiplomatiánk, monsieur Germain.</p>
<p>Monsieur Germain abban külömbözött a társaság többi tagjaitól,
hogy ő nem volt egy ingre vetkőzve, mint azok, a minek talán az is
lehetett az oka, hogy nála az ingről hiányzottak az ujjak, elég
levén a gallér és az ingelő, a mi látható. Egyébiránt az ő arcza
sehogy sem engedett színfokozat tekintetében a többiekének. A jobb
keze ujjai pedig másodiziglen tintásak voltak, a mi azt sejteté,
hogy azt a tintába dugott kalamust ő kezeli ezúttal s megerősíti e
gyanut az előtte heverő gyűrött papirív is, a min <span class=
"pagenum"><a name="Page_96" id="Page_96">-96-</a></span> már
látszik nehány irott sor, és azokkal együtt járó elcseppentett
«hizók».</p>
<p>A bemutatott úr elébb megnyalja a tintás ujját s a kabátja
szárnyához törülgeti, csak azután nyujtja kezét szorításra
Jakuskinnak, önérzettel mondva:</p>
<p>– Ez csak fölvett nevem. Igazi nevem Marat. Valóságos
testvéröcscse vagyok a dicső Maratnak, annak az isteni nagy
Maratnak, a kinek hamvai számára építették a Phantheont. Tudja
ön…</p>
<p>– Tudom, szól Jakuskin, s mondhatom, hogy nagyon örülök rajta,
hogy ön a testvére, s nem én vagyok az.</p>
<p>– Ön egészen közénk illő ficzkó! magasztalá Marat úr Jakuskint.
Legyünk frère et cochon.</p>
<p>– De minek «frère» az egyik? Legyünk mind a ketten «cochon». – S
összecsókolóztak.</p>
<p>– De hát mit csinálnak önök itt, urak? Mire való ez a csúf
folyadék az asztalon?</p>
<p>(Jellemző, hogy a míg a pézsmaillatú összeesküvők tegezték
egymást, addig a kátrányillatuaknál meg kellett tartani az «urak»
megszólítást.)</p>
<p>A kérdezett alacsony emberke, a cacadu frizurájával, büszkén
ütött az asztalon heverő papirra.</p>
<p>– Most készítjük a mi «marseillais»-ünket.</p>
<p>– Hallod, Puskin? Itt is versenytársra akadtál, enyelgett
Jakuskin.</p>
<p>– Úgy látszik, hogy ez a mai nap az olympi versenyek ünnepe,
szólt Puskin nevetve. Hát hogy készül itt a vers? Magam is
szeretném egyszer látni.</p>
<p>– Nagyon rendén, szólt Marat vérszerinti rokona, a tollat füle
mellé dugva. Én kimondom a jeligét, s ez egyúttal a refraine. A
többi urak hozzáadják a maguk eszméit, én pedig azokat költői
formába öntöm.</p>
<p>– Tehát mindent társulati uton! Még verset is.</p>
<p>– Igen bizony! A mottó és a refraine ez: «Kést neki!» Két szó, a
mely mindent kifejez. Ehhez csatlakozhatik a többi. Im a kezdet:
<span class="pagenum"><a name="Page_97" id=
"Page_97">-97-</a></span></p>
<div class="poem">
<div class="stanza"><span class="i0">«A ki kardot, pallost
hord,<br /></span> <span class="i0">Kinek vállán
aranybojt,<br /></span> <span class="i0">Az mind a mi
ellenségünk,<br /></span> <span class="i0">A ki minket
letiport.<br /></span> <span class="i12">Kést
neki!»<br /></span></div>
</div>
<p>– Ki tudja tovább?</p>
<p>– Én! Én! kiáltozák a hosszú asztal körül s összevissza siettek
az eszméiket kölcsönadni.</p>
<p>– Én azt mondom, hogy a szinészeket mind le kell nyakazni, mondá
Dobujoff úr, kik húszezer rubelért declamálnak, énekelnek, pedig
egy sem tud külömben szavalni, mint én.</p>
<p>– Ők maguk a királyokat játszák, nekünk meg az inas szerepeket
osztják. Zsarnokok! Minek az egész komédia? Nem elég mulatság a
népnek a paprikajancsi, meg a medvetánczoltató?</p>
<p>– Nincs alávalóbb osztály a piktoroknál, bizonyított közbe
Csetvertin úr. Ők egyetértenek a papokkal, azért, hogy szent
képeket festhessenek nekik s a czár talpát nyalják, a miért az a
csataképeiket megfizeti s még megörökíti a nép gyalázatát. Az lesz
a derék ember, a ki a «fehér termet» felgyujtja, a négyszáz
tábornok arczképével! Minden piktornak el kellene vágni a kezét, a
ki többet tud, mint boltczímert festeni.</p>
<p>– És azokét is, a kik könyveket irnak! kiáltá Csicserkoff úr, a
kik czifrább nyelven irnak, mint a milyenen mi beszélünk.</p>
<p>A többi is mind sürgette a maga véleményének elfogadtatását, a
kuruzsló az orvosokat akarta kiirtani, a bukott kalmárnak a
börzekirályok trónfelforgatása volt a programmja, az elcsapott
tengerész a hajóhadat kivánta felgyujtatni; valamennyi vélemény
mind oda ment ki, hogy a ki csak egy fejjel kimagaslik a sokaság
közül, az mind ellensége a népnek és kiirtásra méltó.</p>
<p>Marat testvére összegezte a véleményeket és rímekbe szedte.
<span class="pagenum"><a name="Page_98" id=
"Page_98">-98-</a></span></p>
<div class="poem">
<div class="stanza"><span class="i0">«Énekes, ki nem
rekedt,<br /></span> <span class="i0">Piktor, ki fest
szenteket,<br /></span> <span class="i0">Tudós, ki ir
könyveket,<br /></span> <span class="i0">Ki gyógyít
betegeket,<br /></span> <span class="i2">Az mind a mi
ellenségünk:<br /></span> <span class="i12">Kést
neki!<br /></span></div>
<div class="stanza"><span class="i0">Kit kocsi hord, vagy
lóhát,<br /></span> <span class="i0">A ki visel új
ruhát,<br /></span> <span class="i0">A ki épít
palotát,<br /></span> <span class="i2">Az mind a mi
ellenségünk:<br /></span> <span class="i12">Kést
neki!<br /></span></div>
<div class="stanza"><span class="i0">A kinek feje
kivál,<br /></span> <span class="i0">Ki nagyobb
társainál,<br /></span> <span class="i0">Költő, müvész, vagy
király,<br /></span> <span class="i2">Az mind a mi
ellenségünk:<br /></span> <span class="i12">Kést
neki!»<br /></span></div>
</div>
<p>Ez már tetszett! Az asztalt ütötték ököllel, úgy tapsoltak
hozzá.</p>
<p>– De énekelve volna ez szép! kiálta Marat junior. Ki teszi
énekre? Ah, hisz itt van a mi «észistennőnk», fel az asztalra,
Diabolka!</p>
<p>S egy percz alatt feldobták az asztalra a czigányleányt, a ki
félrecsapva a süvegét a lefityegő csodálatos czafranghybridummal,
rögtönözve dalolt a kétségbeesett vershez megfelelő vad melodiát, s
a két sarkával dobolt az asztalon, s a két kezével füttyöket hányt
hozzá. Utána ordította az egész lebuj a vad devernyát.</p>
<p>– Ez már aztán meg fogja tenni! Úgy-e bár? szólt ragyogó
kérkedéssel a Marat-örökös, Puskin vállára ütve barátságosan; s
azzal megtömve pipáját, azt félagyarára vágta s úgy könyökölt az
asztalra elégülten.</p>
<p>– No, Puskin, most vedd elő az eszedet! sugá Jakuskin. Hadd
lássuk, melyik nyeri el a pálmát?</p>
<p>Puskin elő is vette azt a zsebéből; azután fidibuszt csavart
belőle s azt meggyujtva a kandallónál, oda tartá a Marat-utód
pipája fölé.</p>
<p>Ezúttal Marsyas nyuzta meg Apollót. <span class=
"pagenum"><a name="Page_99" id="Page_99">-99-</a></span></p>
<p>A vad poéta diadalmas arczfintorgással szívta a pipáját, a mire
egy olympi hős tartá saját égő költeményét; minden szippantásnál
nagyot lobbant az, s e lobbanásnál Puskin észrevette, hogy a vállán
mászik valami bogár. Egy rovar, a minek nevét nem szokták leirni.
Lepeczkelte azt magáról.</p>
<p>Újabb Marat észrevette ezt a megvető mozdulatot.</p>
<p>– Ej, ej! Ifju úr! Minek az a nagy megvetés? Minek az a
finnyáskodás? A mit milliók és milliók viselnek a testükön, mit fél
ön attól? A kivel testvéreink együtt hálnak, nappal együtt járnak,
mit undorodik ön attól? A ki azt megveti, az aristocrata. Ez az
egyenlőség symboluma. Miként a régi egyptomiaknál volt egy szent
bogár, a scarabeus, ez a mi szent cserebülyünk! A ki az emberi
társaságot nivellirozza. Nosza még egy strófát a vershez urak:</p>
<div class="poem">
<div class="stanza"><span class="i0">«A ki a szent
cserebülyt,<br /></span> <span class="i0">Rovarok közt
népszerüt,<br /></span> <span class="i0">Egy igazi
népbarátot<br /></span> <span class="i0">Utál, testén el nem
tür,<br /></span> <span class="i12">Kést neki!»<br /></span></div>
</div>
<p>Dühös taps hangzott fel rá s utána énekelte mindenki, még Puskin
is.</p>
<p>– Igazán mondom, ez találta el a módját, mondá kaczagva
Jakuskinnak.</p>
<p>Most azonban megnyilt a pinczeajtó s egy hosszú kéz, mely
lenyúlt a magasból, elkezdett egy kolomppal harangozni.</p>
<p>Arra a kolomp szóra egyszerre vége lett az egész
rebelliónak.</p>
<p>Ez azt jelenti, hogy megvirradt, a «korsó» csaplárosa kötelezve
van az ajtaját kinyitni, s a vendégek jól teszik, ha hazamennek;
külömben ott lepi őket a rendőrség.</p>
<p>A zaj elnémult egyszerre s minden ember igyekezett felvenni a
sutra feltett bekecsét. A felnyitott ajtón át betört a hideg lég s
a spelunkában megszorult pára elkezdett <span class=
"pagenum"><a name="Page_100" id="Page_100">-100-</a></span> hó és
zuzmara alakjában a vendégek hajára, szakállára tapadni.</p>
<p>– No de most még egy búcsukortyot egymással! dörmögé a sarju
Marat. E dicső este emlékére! Jó barátok! Testvérek! Urak! Nem! Nem
közönséges itallal! Annak az emlékére, hogy ma készítettük el a mi
marseillaiseünket, megiszszuk közakarattal azt a tintát, a mi e
dicső harczidal irásából fenmaradt.</p>
<p>– Megiszszuk! ordíták rá mindnyájan.</p>
<p>– De már ezt nem csináljuk utánuk! dörmögé Puskin, s lerántva
Diabolkát az asztalról, igyekezett a pinczegádort elérni s
kimenekülni az alvilágból.</p>
<p>A földszintre jutva, a míg Jakuskin az utcza végén hagyott
szánkó keresésére elindult, Puskin megkereste a bundáját s
beletakargatta Diabolkát. Marat úr ott lepte az ajtóban. Jött utána
a tintás üveggel. Még volt benne valami.</p>
<p>– Ej, ej, Puskin testvér! Hát ön elszelelne közülünk a
búcsukorty nélkül! No bizony, tán utálja azt az italt, a miből mi
valamennyien ittunk? Hát illik-e ez? Addig ki nem eresztem önt
innen az ajtón, a míg nem iszik belőle. Éljen az egyenlőség! Nem
vagyunk-e mindnyájan egyenlők? Mindenben egyenlők?</p>
<p>– Nem, szólt Puskin. Nem vagyunk egyenlők.</p>
<p>– Par exemple?</p>
<p>– Hát – par exemple – én erősebb vagyok, mint ön, s annálfogva
én vagyok az, a ki megfogja önnek a nyakát s ön az, a ki innen
kirepül.</p>
<p>Már akkor Marat úr ott is hevert az utcza közepén, lilaszinűre
festve a havat az összetört tintás üveggel.</p>
<p>– Látja ön, hogy még sincs tökéletes egyenlőség a földön!</p>
<p>– De lesz, hörgé feltápászkodva Marat, s kihúzta csizmaszárából
a kést. Ez az, a mi kiegyenlíti a külömbséget a hős és a pipogya
között.</p>
<p>Diabolka megfogta Puskin kezét, s magával ragadta futva, nehogy
még lekéseljék. <span class="pagenum"><a name="Page_101" id=
"Page_101">-101-</a></span></p>
<p>– Nos, hát eljösz-e holnap megint a «medvesonkába»? kérdé Puskin
a visszatérő Jakuskint.</p>
<p>– El bizony. És mindennap eljövök. Ezek aztán az igazi
emberek!</p>
<p>Puskin nagyot nevetett.</p>
<p>– Az ám, a míg a kolompszót meg nem hallják!</p>
<h2>AZ ŰZÖTT VAD.</h2>
<p>Másnap az Izsák-templomban a czári énekkar nyitá meg a nagybőjti
ünnepek szertartását. Hirhedett énekkar volt ez, fentartva nagy
költségen, összeválogatva az egész birodalom széphangu férfiaiból
és gyermekeiből. A kortársak magasztalása minden valaha emberi hang
által produkált zenén fölül emeli e zsolozsmákat. A czár, hajlott
kora felé, semmi zenét sem tűrt már, egyedül a hárfát és a mysticus
egyházi éneket. Ezért volt Ilmarinen Zeneida, a sonáták éneklője
kiváló kegyencze. Szinházba nem járt, ha éneket akart hallani, a
téli palota, vagy az eremitage termeibe hívta meg a kedvencz
művészeket, s a nagybőjt minden napján elment a templomba a
gyermekek énekét meghallgatni.</p>
<p>Ilyenkor aztán az úri rend is divatnak tartá a templomban
megjelenni, s a nagyobb ájtatosság kedveért a hölgyek ez alkalomra
nem használtak carmint, csak fehérítőt.</p>
<p>Ott lehetett látni az első sorokban, a főoltárhoz legközelebb
állva, Ghedimin herczeget és a Muravieffeket, Orloffokat,
Trubeczkóikat; mindazokat, kik neveiket a «zöld könyvbe»
sajátkezűleg felirták; s a testőrtisztek, kik a mult éjjel a fölött
szavaztak, hogy meghaljon-e a czár, vagy csak száműzessék? ott
meredtek a sorfal mentében, kivont kardjaikat csípőikhez szorítva,
s a templom bejáratánál ott térdepelt és verte mellét társai
csoportjában a nagy Marat-testvér is; még le sem vitte a szentelt
víz az ujjairól azt a tintát, a mivel a «kés» dalát megirta.
<span class="pagenum"><a name="Page_102" id=
"Page_102">-102-</a></span></p>
<p>Mind meghajták mélyen a fejüket az uralkodópár előtt, mikor az
végig haladt előttük s talán senki sem volt, a ki észrevegye, hogy
a férj és a feleség, a kiké ez az ország, csak egy-egy ujját
nyujtja a másiknak menetközben, s az egész áhitat alatt soha sem
néznek egymásra, s a szentelt víz nyújtásánál nem szólnak
egymáshoz.</p>
<p>Ilmarinen Zeneida is ott volt az áhitat szertartásán, s mikor
kijött a templomból, egy ott ácsorgó tiszt üdvözlé. Puskin volt
az.</p>
<p>– Madame. Ön sírt. Arcza csupa nedves. Hát lakik a templomban
valaki?</p>
<p>– Nem lakik, felelt neki Zeneida. Hanem ez az ének az idegekre
hat. Állatok vagyunk. A kutya is szokott sirni, ha énekszót
hall.</p>
<p>– Látta ön, hogy a czárné mily áhitattal csókolta a feszületet,
az istenember lábát? Nem tudja, mit kérhetett tőle?</p>
<p>– Nem láttam. Nem tudom.</p>
<p>A templomi szertartás késő este végződött, templom után minden
ember hazatakarodott. Az utczák elcsendesültek. A nagybőjt első
napján az estebédet minden ember odahaza költi el, a kinek családja
van. S minthogy a pétervári szegényebb néposztálynál minden hét
férfira jut egy asszony, azok összebeszélnek s társaságban keresnek
fel egy ismerős maguk fajta némbert, a ki megfőzze számukra a
bőjtbevezető cziberelevest. Ennek kell minden asztalon párologni
ma. Cseréptálban, vagy chinai porczellánban. Még a czár asztalán is
ez az első étekfogás s azt a franczia szakácsnak meghamisítatlanul
kell kotyvasztani, korpából posajtva, derczekásával
feleresztve.</p>
<p>Az első bőjtnapi cziberelevest minden családapa otthon költi el.
Még a téli palotában is úgy volt hajdan a szokás. Hajdan! Egyszer
valamikor. Csak kettő számára volt megterítve az asztal. Ilyenkor
nem hívtak vendéget. A csupa olajjal és nádmézzel készült ételek
változatos nemei csak az ő számukra voltak feltálalva szakács
furfang szerint. <span class="pagenum"><a name="Page_103" id=
"Page_103">-103-</a></span> Egyszer aztán jött olyan nap, a mikor
hiába várta a nő a férjét az első bőjtnapi estebédhez: nem jött el.
Pedig sokáig várt reá. Az étel elhült. Valami hideg tárgy
tolakodott oda közéjük. Most még csak az ételek hültek el, majd
később a szivek is. És azért a feleség mégis minden évben nagybőjt
első estéjén megterítteté kettőjük számára az asztalt, és
felhordatta az ételeket és várt, várt, hogy a másik társ megjöjjön,
várt, míg meghült minden étel, s nem nyúlt hozzájuk, ő rá
várva.</p>
<p>Az órák egyre teltek, a nő várt egyesegyedül, minden neszre
figyelve, nem hangzik-e az ismerős léptek dobaja a kis szőnyegajtó
előtt, mely lakosztályaik tornáczait összeköti, a melynek
megnyilása annyiszor töltötte el szivét földi üdvösséggel. Rég
berozsdásodott annak még a zára is.</p>
<p>Egyszer aztán megszólal az órazenemű. Egy zenélő gép, melyet
Arakcsejeff készíttetett Párisban; a dal, melyet elzenél, a nemzeti
hymnus; napjában csak egyszer zenéli azt el: éjfél után egy órakor,
abban az órában, a melyben Pál czárt a főnemesei és tábornokai
hálószobájában meggyilkolták.</p>
<p>A meggyilkolt fia, ki apja holttestén keresztül lépett a trónra,
sok éven át ott hallgatta, a nagy évfordulók napjain, arczra
borulva, és az imazsámolyt nedvesítve könyeivel, ezt a búskomor
hymnuszt, s volt egy lény, a kinek elmondhatta lelke kínzó
szorongattatásait. Ah, ott a szív minden dobbanása zengette ezt a
gyászdalt. Ez szorgalmasabb óramű volt, mint a másik. Ez rákezdte
dalát a diadalmámor közepett, valamint a szerencsétlenségnek
óráiban, szemére hányva, hogy apja holtteste volt a zsámoly, melyen
a trónra lépett, s fenyegetve, hogy az ő holtteste lesz épen úgy a
zsámolya utódjának. Ez volt életének kínzó réme: örök lelki
torturája. Senkinek sem gyónhatta meg azt, csak a feleségének.
Senki sem vigasztalhatta meg őt e nehéz küzdelmeiben önterhe alatt
leroskadó lelkének, csak a feleség. Most már ennek vége van.
<span class="pagenum"><a name="Page_104" id=
"Page_104">-104-</a></span> Azok az átkozott szép kék szemek, a
mikben egy új eget keresett, megadták neki az eget: azt a hideg
eget, a mi a földet és a holdat örökre elválasztja egymástól. A
minden oroszok czárjának senkije sincs többé. A hatalmasok
legerősebbikének nincs annyi megnyugvó helye, a hol nyugodtan el
tudjon aludni. A pusztában ott feledett vándor nem áll olyan
egyedül a világban, mint ő.</p>
<p>Mikor még a zene után sem jő meg a férj, a nő előveszi az
elefántcsontra festett arczképet s azt helyezi oda az asztalra a
férj helyére, maga elé. A délczeg ifju daliát, mosolygó ajkaival,
derült homlokával, a milyen volt – vőlegény korában. S aztán
addig-addig néz rá, míg a köny kicsordul szeméből. Semmije sem
maradt meg belőle, csak ez a kép.</p>
<p>Az élő ember rég nem mosolyog már senkire. A ki őt még mosolyra
tudná birni, az ugyan hires ember lenne egyszerre.</p>
<p>Két befogott szán áll a téli palota oszloptornácza alatt, az
egyikbe hat ló fogva, a másikba három. Mindkettő üveges hintót
hord, lefüggönyözött ablakokkal. A kocsisok és csatlósok a hat
lovasnál a czár egyenruháját viselik, a másiknál Miklós
nagyherczegét.</p>
<p>Hanem mikor a beszállásra kerül a sor, akkor a czári szánkóba a
nagyherczeg ül be s a czár meg a nagyherczegébe.</p>
<p>Mikor aztán a két szán kicsörtet a kapun, az egyik jobbra, a
másik balra fordul. A hat lovas nyomába rögtön utána rugaszkodik a
rejtekben tartott testőrlovasok pikétje s kíséri azt a távolból, s
megáll, a hol az nyugvót tart. A három lovast hagyják tovasiklani
magában. A nagyherczegről tudja mindenki, hogy az most egyenesen
haza megy családjához: van egy kis csendes házikója; hanem a
czárról nem tudni, hogy merre fogja bekóborolni a hosszú
tengeréjszakát? Pedig most nagyon kell őrizkedni!</p>
<p>Arakcsejeffnek dühös összekapása volt ma délelőtt a
rendőrfőnökkel és Miloradovicscsal a városkormányzóval.
<span class="pagenum"><a name="Page_105" id=
"Page_105">-105-</a></span> Háromféle rendőrség is működött: a
katonai, polgári, meg a titkos; de ezek, a helyett, hogy egymás
kezére dolgoztak volna, mindig azon voltak, hogy egymás
intézkedéseit meghiusítsák. Arakcsejeff azért volt dühös Chulkinra,
hogy Galban lovagot az éjjel kirabolták, s nemcsak a pénzét vették
el, hanem még a jegyzeteit is, a mik között sok államtitok volt.
Chulkin aztán kiderítette, hogy a rablók az őrjáratra kirendelt
katonák maguk voltak. Akkor aztán Miloradovics ellen fordult
Arakcsejeff egész haragja. Követelte, hogy a főtiszt, a kire a mult
éjjel a főfelügyelet volt bízva, a legszigorúbban feleletre
vonassék. Akkor aztán megmondta neki a kormányzó, hogy az épen
Arakcsejeff Jevgen volt, az ő egyetlen magzatja. Akkor aztán
Arakcsejeff még dühösebb lett, de nem volt kire? Tökéletesen hitte,
hogy maga az úrfi rabolta ki Galban lovagot: képes volt rá, a hogy
ő ismerte a kedves ifjut.</p>
<p>Akkor aztán felhagyott a további inquisitióval; hanem azt az
intézkedést tette, hogy a testőrhuszárságot, (mely egyenesen az ő
parancsnoksága alatt állott) rendelé ki, hogy őrjárataival a czárt
távolból mindenüvé kísérje. A gyalogságban és a rendőrségben nem
lehetett már bízni. Arakcsejeffnek különös ösztöne volt, mindenféle
jelenségekből kiérezni a czár elleni összeesküvést, ha bizonyságot
nem tudott is szerezni, s ő volt az egyedüli soha el nem alvó szem,
mely a czárra vigyázott. Egész nemzete gyűlöletét összeszedte a
saját fejére, azért, hogy annak az egy embernek a fejét
megoltalmazza, a kiben saját énje felolvadt.</p>
<p>Hanem az üldözött ember ki tudta játszani mind az üldözőit, mind
a védelmezőit: a míg azok alattomban, leskelődve kísérték,
kerülgették az ő hat lovas szánját kaszárnyáról-kaszárnyára, (a
nagyherczeg körvizsgálatot tartott azokban, hogy a felügyelő
tisztek nem vetették-e le a kravátliaikat?) azalatt a háromlovas
szán végig vágtatott a Moika-csatorna partján, addig a nagy,
kertekkel beültetett térségig, a hol a hadmérnökség palotája áll;
ott <span class="pagenum"><a name="Page_106" id=
"Page_106">-106-</a></span> egy hosszú, vas rácscsal koszorúzott
fal előtt megállt: a czár kiszállt belőle, a zsebében hozott
kulcscsal felnyitá az ajtót s egyes-egyedül, senkitől sem kísérve,
lámpa nélkül, végig haladt azon az úton, melyet két oldalt nyirott
fenyőfa-bokrok jelöltek; a friss havon nem volt semmi lábnyom. Ezen
az úton más nem jár rajta kívül. Egy ódon egyemeletes ház
bontakozik ki a nyárfák közül, a mik tele vannak varjufészkekkel.
Annak egy kis alacsony tölgyfaajtója van, a mihez falépcsők
vezetnek föl. A magányos férfi annak a kulcsát is magával hozta;
felnyitja, belép rajta, itt már sötét van, elő kell venni zsebéből
a tolvajlámpát, hogy megtalálja a lépcsőt, mely az emeletre
fölvezet, s aztán egy hosszú folyosón lábhegyen végig halad. Egy
kutya sincs, mely megugassa. Egészen meglepi a beszélgetőket, a
mint benyitja rájuk az ajtót. Ketten vannak: egy öreg ember, meg
egy öreg asszony.</p>
<p>Az öreg asszony felsikolt, a mint meglátja a belépőt, az öreg
ember pedig a lábaihoz veti magát.</p>
<p>– Micsoda ember ez itt? Helenka!</p>
<p>– Hát ez az én öregem. Az én uram. Emeld föl a pofádat no
Ihnátko, hadd lássa a czár, hogy te vagy.</p>
<p>– Nekem soha se mondtad, hogy férjed van.</p>
<p>– Hát ugyan minek beszélne valaki a köszvényéről, vagy egy
csunya állatról? a kit jobb szeret, ha elfelejthetett.</p>
<p>– Hát most mit keres itt nálad?</p>
<p>A vén asszony még a kezével is eltakarta félig a száját, úgy
suttogott.</p>
<p>– Hát a királyleányt kísérte ide, no!</p>
<p>Erre a kérdező szigorú arczán kezdett felolvadni a jég.</p>
<p>– Ah, Bethsába van itten?</p>
<p>– Igen. Ma szabad lesz neki itt maradni reggelig. Ostáblát
játszanak odabenn. Azt kísérte ide az Ihnátko – a palotából.</p>
<p>– Hogy van Zsófi? A kérdező hangja reszketett.</p>
<p>– Hát elég jól! Az éjjel aludt csendesen, reggel megitta
<span class="pagenum"><a name="Page_107" id=
"Page_107">-107-</a></span> a csokoládéját. Ma nem volt olyan
haragos, mint máskor, a mióta az orvos megmondta, hogy a mérgelődés
árt neki.</p>
<p>– Megtartja az orvos rendeletét?</p>
<p>– Nagyon is szigoruan. Ha egy perczet elkésem a gyógyszerrel,
már csenget.</p>
<p>– Az orvos nem mondott valamit az étrendről?</p>
<p>– De bizony mondott. Azt beszélte, hogy a hosszú bőjt alatt a
herczegasszonynak nem szabad szigoruan tartani magát, hanem
mindennap kell valami húsfélét enni, meg tojást; mert ez ád erőt.
De hát majd kiverte vele a herczegasszony. Mit gondol? A lelkét
akarja-e kárhozatra vinni a teste miatt! Nekem rettentő szigorú
parancsolatokat osztott s azt igérte, hogy megver, ha rászedem.</p>
<p>– Ugy-e? pedig az orvos határozottan azt mondta, hogy árt az
egészségének a szigorú bőjt?</p>
<p>– Azt ám. Azt mondta, hogy vérre volna szüksége, mert kevés a
vére. Azt pedig nem ád az olajos bab, meg a czibereleves.</p>
<p>– Mit főztél ma neki vacsorára?</p>
<p>– Hát a mit erre a napra szokás: cziberelevest.</p>
<p>– Tedd meg azt, jó Helenka, a kedvemért, itt hoztam egy dobozt
magammal, abban van valami, a mi jó a betegnek: Angliából kaptam
egy hires orvostól. Tégy ebből minden nap a cziberelevesbe egy
kanállal.</p>
<p>– Hogyne tenném meg, a mit te parancsolsz, uram? de mondd meg
igazán: nem készült ez valami állatnak a husából? Mert ha azt
megtudja a lelkem, hogy én a nagybőjt alatt valami húsfélét
kevertem az ételébe, olyan kétségbeesett sírást és veszekedést fog
elkövetni, hogy még jobban belebetegszik.</p>
<p>– Ne félj semmit, jó Helenka. Mindenféle pálmák gyökereiből van
ez sűrítve, a miknek az ize pótolja a húsét.</p>
<p>– De azután az én lelkem ne legyen rajta. <span class=
"pagenum"><a name="Page_108" id="Page_108">-108-</a></span></p>
<p>– Nem. Ne félj. Én a magam lelkére veszem azt.</p>
<p>Pedig bizony, ha lélekkárhozat a quadragesima alatt bebocsátani
a szájon azt, a mi élő állat alkatrésze volt valaha, akkor nagy
terhet vállalt lelkére a czár; mert az valóságos húskivonat volt, a
mit magával hozott: új találmánya az angol gyógyászatnak. Hanem hát
a czár philosoph volt – és apa.</p>
<p>– Eredj, jelents be nála, nehogy megijedjen, ha véletlenül
meglát.</p>
<p class="center">* * *</p>
<p>Egy hímzett ernyővel eltakart lámpa előtt ült két fiatal
leány.</p>
<p>Az egyikkel már találkoztunk egyszer, ama nevezetes
szarvasvadászatnál. Most már tudjuk róla, hogy «királyleány».</p>
<p class="center">* * *</p>
<p>Mikor Ihnátko megint egyedül maradt Helenkával, a hogy a czár
belépett a herczegnő szobájába, kifúrta magát az oldalán ez a
kérdés:</p>
<p>– Te! miféle királyleány ez a mienk?</p>
<p>– Oh te tökfilkó, hát még most sem tudod, pedig nyolcz
esztendeje lakik a házatokban. Hát ez a grúzi királynak a leánya.
Az apja valamikor hatalmas király volt valahol ott, a hol a
mazsolaszőlő, meg az olajbogyó terem, hanem a törökök megölték. A
királyné aztán a kis leányával együtt idemenekült mihozzánk, s a
koronáját is elhozta magával. Gyönyörű szép asszony volt. Láttam
egyszer, az újesztendőnapi nagy parádénál, nemzeti öltözetében. Nem
csoda, ha az történt vele, a mi. Lazareff tábornokra volt bízva,
hogy kisérje őt a házából idáig. A tábornok szerelmes természetű
ember volt. Egyszer nagyon a fejébe talált menni a kacheti bor:
elfelejtkezett róla, hogy királyné áll előtte s úgy akart vele
bánni, a hogy a többiekkel szokott. Csakhogy a grúzi szép
pillangóknak fullánkjai is vannak, mint a méheknek. A királyné a
kindzsáljával úgy szúrta keresztül a szivét a vakmerő szerelmesnek,
<span class="pagenum"><a name="Page_109" id=
"Page_109">-109-</a></span> hogy az halva rogyott össze. Nem
csináltak ám lármát a dologból, szépen elcsitították; hanem a
királynét félretették egy kolostorba, a hol királyi tisztességgel
vették körül, de a honnan nem szabad kimennie: csak épen újesztendő
napján hozzák fel a másik két királynéval együtt: az imereti és
mingrélival, hogy a trón lépcsőin a czár mellett ők is helyet
foglaljanak. A hat éves kis leányát pedig elvették tőle. No
természetesen, nehogy ilyen erkölcsöket oltson abba is az anyja,
hisz akkor nem maradna élő férfi Szent-Pétervárott. Aztán odaadták
Ghedimin herczegnőnek. Annak úgy sem adott az Isten gyermeket.</p>
<p>– Hát kicsoda? böffentett közbe Ihnátko.</p>
<p>– Ejnye, te ostoba! Ilyet mondani, hogy hát kicsoda? Hát senki
sem! Ha nincs neki? Ne hunyorgass, mert pofon teremtelek! Hát így
került a királyleány a ti házatokhoz, s most az úgy van ott, mintha
a család tagja volna. A saját anyjára nem is emlékezik már, hanem a
herczegnőt tartja édesének.</p>
<p>– Csak azt szeretném tudni, hogy a herczegasszony miért küldözi
őt ide a beteg herczegkisasszony látogatására?</p>
<p>– Azon pedig soh se törd a fejedet, mert az nem a te
tökkobakodnak való.</p>
<h2>A MÁSIK LEÁNY.</h2>
<hr class="tb" />
<p>A másik leány volt Nariskin Zsófia.</p>
<p>Gyöngéd, túlfinom alak, olyan szőke hajjal, mint az árvalányhaj.
Jó szerencse, hogy el van rejtve emberi szemek elől; mert az arcza
meglepően hasonlít Ghedimin herczegnőéhez, a minő az volt
leánykorában. Vonásaiban a túlérett gyermek izgékony eszessége,
összekeveredve a másik ellentéttel, a babonás félelemmel. Csak a
szemei <span class="pagenum"><a name="Page_110" id=
"Page_110">-110-</a></span> szelidebbek, mint a szép hasonmásáé:
nem olyan büszkék, lenézők; hanem mélán elábrándozók.</p>
<p>Aztán mi ábrándjai lehetnek egy leánynak, a ki még soha sem
látta a világot? Azt a világot, mely tele van emberrel. Szép,
ragyogó tájakat igen; sziklákat, erdőket, vízeséseket; de az emberi
társaságból senkit, mint a dajkáját, a kitől szívesen megtanulta a
babonákat, tündérmeséket; aztán meg nevelőnőit, a kiktől semmiképen
sem tanulta meg a földleirást és a szépműtant. Mindenki kényeztette
és senki sem szerette.</p>
<p>Körülötte mindenféle játékszer és megkezdett női munka hever, a
hogy beléjük únva, egyiket a másikra dobálta: ostábla, kártya,
sakkfigurák, türelemképek, himzések, rajzolatok, kivágott
chablonok. Egy széles ottomannon ül, fehér himzett pongyolában, két
lábát felszedve maga alá, míg a királyleány egy alacsony
tabouretten ül a lábainál.</p>
<p>A belépő hatalmas úr itt sem talál kegyelmes fogadtatásra.
Bizonyosan valami jó mulatságot szakított félbe a leányok
között.</p>
<p>Pedig úgy látszik, hogy joga van egész bizalmasan odamenni a
halavány leányhoz s annak a fejét két keze közé fogva, egy
egészséges csókot nyomni az arczára, a minek a nyomait aztán a
leány, gyermeteg negéddel igyekszik ledörzsölni japonicája ujjával
arczáról, a mivel azt nyeri, hogy az orczája megcsókolt fele piros
lesz, mint a rózsa.</p>
<p>– Hogy vagy, oltárképem?</p>
<p>– Ejh, most félbeszakítottad azt a szép mesét, a mit Bethsába
elkezdett.</p>
<p>– Folytassa, én is hallgatom.</p>
<p>– Lehet is azt hallgatnod, mikor nem tudod az elejét.</p>
<p>– Bethsába lesz olyan jó, hogy még egyszer előlkezdi azt.</p>
<p>A király leány intett a fejével, hogy újra kezdi, Zsófia pedig a
szemöldökével intett a czárnak, hogy üljön oda a keveret másik
vánkosához, s a hatalmas úr megérté az intést és szót fogadott.
Kezei közé vette a leány egyik <span class="pagenum"><a name=
"Page_111" id="Page_111">-111-</a></span> finom kis kezét, a min a
kék erek úgy keresztül látszottak s a czirógatás közben igyekezett
lopva megtalálni az üterét, hogy annak veréséből találgassa: van-e
remény? Kérdezni is akart valamit, de az a vékony szemöld azt inté:
«csitt!» S a mindenható ember elhallgatott; engedelmeskedett.</p>
<p>– Hát volt egyszer egy nagy, nagy király, – kezdé a királyleány
a mesét, – ott a nagy Kaspi-tó partján, a kinek volt egy szép
felesége, a kiről ő nem tudta, mikor nőül vette, hogy az tűzimádó.
A tűzimádók pedig mind a dzsinekkel vannak szövetségben. A királyné
azt igérte a dzsinnek, mikor férjhez ment, hogy ha leánya lesz, azt
neki adja, mikor megnő. Mikor aztán a királyleány szépen felnőtt,
egyszer csak eljött ám a dzsin érte s bekoczogtatott a királyhoz. A
szegény király ugyan megijedt, mikor meghallotta, hogy a szellem a
leányát akarja elvinni.</p>
<p>– Hát nem tudott a szellemmel birni, ha király volt? szólt közbe
ingerülten a beteg leány.</p>
<p>– Jajh, kedveském, a szellem olyan hatalmas, hogy azzal egy
király sem bir.</p>
<p>– Egy császár sem?</p>
<p>– Az sem. Azt nem lehet megfogni, az pedig mindenkit megfoghat.
Azt nem lehet bezárni, kizárni, mert az mindenüvé behatol! annak
nincs súlya, mégis agyonnyom; nincs kardja, mégis megöl.</p>
<p>– De jó, hogy a szellemek csak a Kaspi-tó partján laknak!</p>
<p>– Hát mikor a király ezt meghallotta, elkezdett a szellemnek
könyörögni, hogy ne vigye el a kedves leányát, csak még egy
esztendeig hagyja ottan nála. – «No jól van, – mondá a szellem, –
itt hagyom hát még egy esztendeig a leányodat, ha nekem igéred a
hüvelyk ujjadat cserébe.» – A király nem sajnálta a hüvelyk-ujját
odaigérni s azzal elment a szellem dolgára. Egy év mulva megint
megjelent a királynál s követelte a leányát, vagy <span class=
"pagenum"><a name="Page_112" id="Page_112">-112-</a></span> a
hüvelykét cserébe. A király nagyon szerette a leányát; de a
hüvelyk-ujjától sem akart megválni, mert akkor nem tudta volna
többé a tegzét felajzani, s megint csak könyörgött a dzsinnek, hogy
engedjen még egy kegyelemesztendőt a leányának. «No jól van,
engedek; – mondá a szellem – hanem egy esztendő mulva nekem adod
vagy a leányodat, vagy az egész jobb kezedet.» A király megint
ráállt az alkura. Egy év mulva ismét megjelent a szellem előtte. A
király megint csak nem akart megválni a leányától, de még a jobb
kezétől sem. Ekkor aztán már a szellem még egy esztendei haladékért
az egész karját követelte a királynak.</p>
<p>– De hát sohasem döglenek meg a szellemek? – kiálta közbe
Zsófia.</p>
<p>– Nem, szerelmeském. A szellemek örökké élnek. – A király a
karját is odaigérte neki, csakhogy a leányát el ne vigye, vagy a
kezét le ne vágja. És aztán évről-évre mindig visszajött a szellem,
mindig többet követelt a királytól váltságdíjul a leányért.
Utoljára már a szívét, már a fejét is odaigártette magának. Mikor
aztán egészen az övé volt már a királynak a teste, akkor azt mondta
neki: itt az utolsó esztendő; most már vagy a leányodat viszem el,
vagy igérd ide nekem még az árnyékodat is. Ekkor aztán azt mondta
neki a király: «nem, nem adok semmit többet, vidd el, a mi már a
tied, de sem a leányomat, sem az árnyékomat neked nem adom». – Erre
nagy mennydörgés közt eltávozott a szellem, s rákövetkező nap,
mikor a király szép csendes, napfényes idővel hajóra szállt, hogy a
Kaspi tón átevezzen, hirtelen zivatar támadt s hajóstul együtt
belefojtá a tóba. Soha sem találták meg a testét. – Hanem a leánya
megmaradt, és azután, a míg csak élt, minden este, mikor a nap
leáldozott, látott maga felé jönni egy árnyékot, egy emberi árnyat
koronás fővel, mely feléje tartott, s a mint az árnyék elsuhant
mellette, mindig úgy tetszett neki, mintha egy csók érné az arczát,
s a félorczája kipirult utána». <span class="pagenum"><a name=
"Page_113" id="Page_113">-113-</a></span></p>
<p>A czár elmélázott. Ez a király, a kinek csak az árnyéka jár-kel
már a földön, olyan nagyon hasonlít ő hozzá. És Zsófia is arra
gondolt, hogy az a királyleány, a kit megcsókolni eljár esténkint
egy koronás árnyék, mintha ő maga volna.</p>
<p>Bethsába pedig gyermeteg enyelgéssel veté utána.</p>
<p>– Ilyen meséket hallani minálunk, oh tudok én ilyet százat.</p>
<p>– Ez nagyon búskomor mese, édeském, mondá a czár.</p>
<p>– De én az ilyeneket szeretem, szólt a herczegleány. A miknek
szomorú vége van. Ki nem állhatom az olyan meséket, a mik azon
végződnek, hogy «most is élnek, ha meg nem haltak». Olvasni is csak
olyant szeretnék, a minek valami szomorú vége van. Az orvos pedig
megtiltotta az olvasást, hogy árt. A kis Betszi pedig olyan szép
meséket tud mondani.</p>
<p>– Hátha a vacsorádat hozatnád fel? Nem vagy éhes?</p>
<p>– Ejh! ki gondolna mindig az evésre? Ugy is egész nap egyebet
sem csinálunk, mint mindig eszünk.</p>
<p>A leány egy csomó megkezdett süteményes és aszalt-gyümölcsös
dobozra mutatott, a mikből mindegyikből hiányzott egy-két
darab.</p>
<p>– De neked valami táplálóval kellene élned: az adná meg az
egészségedet.</p>
<p>– Hát ki mondja neked, hogy én beteg vagyok? Add ide a kézi
tükrömet. Hát nem vagyok én elég piros?</p>
<p>– Az vagy, az. Ma nagyon is jó szinben vagy.</p>
<p>– Phi, Phi! a leány kétszer is a háta mögé köpött. Nem szabad
valakinek a szemébe mondani, hogy jó szinben van; mert az
szerencsétlenséget hoz. No hát terítsünk fel a vacsorához.</p>
<p>A hatalmas nagy ember oly hirtelen kész volt inasi szolgálatokat
teljesíteni annál a halovány beesett szemű leánynál, a kiben egész
világa összpontosult. S oly ügyetlen volt a szolgálattevésben. Nem
tanulta ő ezt soha. Eleget is korholta érte az a leány.
<span class="pagenum"><a name="Page_114" id=
"Page_114">-114-</a></span></p>
<p>– Ej, ej, hogy nem áll a kezedben a tányér! Hát úgy kell a
kanalat a kés villa közé rakni? A sót szépen öntsd ki az asztalra.
Nem szabad azt tartóstul együtt feltenni, mert ha véletlenül
feldül, az szerencsétlenséget hoz. A kenyeret ne úgy mesd meg, hogy
a kés hegyét beleszúrd, azért megharagszik az Isten. Csinálj
keresztet rá a késsel. Oh milyen ügyetlen az ilyen nagy ember!</p>
<p>Azalatt behozta a Helenka a czibere-levest.</p>
<p>A leány belekóstolt s aztán megállt a kezében a kanál.</p>
<p>– Ebben valami idegen is van! Ti ebbe húst loptatok bele! Nem
eszem belőle. Meg akartok csalni. Meg akarjátok velem etetni a
húslevet.</p>
<p>A czár maga is belekóstolt az ételbe s bizonyítá, hogy azon
semmi húslé nem érzik. De már a beteg leány fel volt ingerelve
attól a gondolattól, hogy őt meg akarják csalni, és érintetlenül
küldött vissza minden ételt. Azután elővette az aszalt-gyümölcsös
dobozt s azzal akart jól lakni. A czár könyörgött neki, hogy ne
tömje meg vele magát, mert az megterheli a gyomrot; ekkor aztán
sírva fakadt, hogy őt meg akarják ölni éhen. Míg végre a czár
előhozatta a thea-főzőt s maga főzőtt neki theát, és abba aztán
piskótát aprított, azzal kinálta meg. – Oh milyen nagy volt az
öröme, mikor a beteg leány azt mondta rá, hogy «nagyon jó» s
elköltött egy egész kétszersültet, a másikat is megmártotta s egyet
harapva belőle, odanyújtotta a czárnak, hogy kóstolja meg, milyen
jó? Aztán oda hagyta magát vonni az ölébe s a vállára borulva,
elálmosodott. És aztán kérte, hogy fektesse le az ágyába és bontsa
ki a haját. Aztán a jobb keze ujjait a czár ujjai közé fonva,
elimádkozta a maga esti imáját; s az Amen szó mellett odalehellette
a czár ajkaira tiszta szűz lelkét… Ez volt az egyetlen egy lény a
világon, a kit még a magáénak nevezett! Negyven millió alattvaló
között egyes egyedül az övé.</p>
<p>Jó éjszakát! A «világ ura» még annyi pepecselni valót talált a
beteg leány körül, megmelegíteni a lábához <span class=
"pagenum"><a name="Page_115" id="Page_115">-115-</a></span> való
vánkost a kandallónál; elkészíteni éji asztalára a czukros
narancsvizet. A szentelt barkát is odadugta a vánkosa alá, hogy a
rossz álmok szellemeit elűzze tőle. Ő! a philosoph! Szentelt
barkát! Egy topolyfa cziczkás ágát, a mit a pap szentelt vízzel
behintett. – Egy beteg gyermek ágyánál megszünik a philosophia.</p>
<p>– Eredj már haza, suttogá a leány. Bethsába itt fog ma nálam
hálni. Jó éjszakát. Ma jó álmom lesz.</p>
<p>– Tedd a fejemre a kezedet, kérlek, hogy én is jól alugyam. Jó
éjszakát!</p>
<p>És nem nevezték egymást semmiféle édes névvel. Pedig jól tudták
mind a ketten, hogy a széles kietlen világban nincs senkijök
egymáson kívül.</p>
<p>Éjfél után volt már az idő, mikor a czár visszatért szánkájához.
Nagyon korán van még hazatérni.</p>
<p>– Hajts a Nyefszki prospekten végig, parancsolá kocsisának.</p>
<p>A kocsis tudja már, mit jelent ez a parancs?</p>
<p>A Nyefszki prospekten van egy kétemeletes ház, melynek
földszintjén egy czégtábla vonul végig e névvel «Severin». Ott
megállítja a kocsis a lovakat.</p>
<p>Az első emelet ablakai ki vannak világítva. A csöngetésre
lámpásos cselédek jönnek elő s felvezetik az érkező világ urát a
házigazdához.</p>
<p>Az egy egyszerű papirkereskedő és nyomdász, a ki fiaival,
menyeivel, leányaival és vejeivel együtt lakik, s közös üzletet
visz. Nagy ünnepnapokon be szokott látogatni hozzájuk a czár, s
elgyönyörködik óra hosszant az egyszerű családi örömökben. – Neki
ilyen nincsen. – A kis gyermekek verseket mondanak fel a nagyapónak
s az térdein lovagoltatja őket s csinál belőlük papiros süveggel,
meg fakarddal generalisokat. – Ilyen tábornokai a czárnak
nincsenek. – Öten-hatan karikába állnak s kört tánczolva,
énekelnek, ki fél, ki negyedrész hangon az «ásimási koldusok»-ról.
– Ilyen énekkara a czárnak nincsen. – Vacsora végén olyan tiszta
marad utánuk az <span class="pagenum"><a name="Page_116" id=
"Page_116">-116-</a></span> asztal, hogy meg nem lehet mondani, mi
volt a tálakban? Ilyen lakomát a czár nem tud adni. Aztán mikor
elszedték az asztalt, közkivánatra előhozzák a kedélyes «Harang és
kalapács» játékot, s játszanak nagy pénzben: dióban. Ki mit nyert,
a játék közben megeszi. Ilyen okos pénze a czárnak nincsen.</p>
<p>Ott elüldögél közöttük, míg a gyermekek elálmosodnak s az
anyjaik egyenkint elviszik őket aludni, sorba csókolgatva velük
elébb az ott maradókat, a vendéget is, a czárt. A «téli palotában»
ilyen nincsen. S a nagy vendég aztán elbeszélget az öregekkel a
régi jó időkről; elmondatja magának a hétköznapi ember minden
búját, baját, a mi olyan jól esik annak, ha kedvére elpanaszolhat,
s a közben a theás szamovár kifogy és megtelik újra. Észre se
veszi, hogy valami jól esett neki. A thea-e? vagy a sütemény? vagy
az őszinte szó? a hamisítatlan kedély? – Ilyen theát a czár otthon
nem kap.</p>
<p>Odakünn a hosszú hólepte utczákon pedig vágtatnak a lovas
testőrök s a sunnyogó összeesküvők félfejüket kidugva a
kapumélyedésből, leskelődnek a vágtató hatlovas szán után,
késeiken, pisztolyaikon tartva kezeiket. Az üldözött vad nem tud
róluk semmit. Senki sem mondja meg, merre járt az éjjel
szerteszélylyel a városban s ki volt az, a ki olyan nagyon
űzte.</p>
<h2>HOGY VESZNEK BE EGY VÁRAT?</h2>
<p>– Jól bezárd az ajtót és senkit se ereszsz be. A ki nem akarja
elhinni, hogy nem vagyok idehaza, annak mondd, hogy meghaltam.</p>
<p>– Hátha pénzt hoz valaki?</p>
<p>– Ilyen valakire nem süt a nap.</p>
<p>– És ha szerelmes levelet hoz valaki?</p>
<p>– Mondd, hogy dugja be az ajtó alatt, de be ne ereszd; mert
hátha álczázott hitelező? <span class="pagenum"><a name="Page_117"
id="Page_117">-117-</a></span></p>
<p>… Fölösleges megjegyezni, hogy ezt a párbeszédet egy fiatal
katonatiszt tartotta a szolgájával. Annyit azonban hozzá kell
tennünk, hogy ez a katonatiszt Puskin volt.</p>
<p>Tele fejjel s üres zsebbel jött haza korán reggel s egész
öltözetestül odavetette magát a medve-bőrrel borított nyugágyra, s
olyanformán érezte magát, mintha minden hajszálát külön-külön ördög
huzogatná harapófogóval. A mint elaludt, rögtön Marat junior szent
Scarabeusaival álmodott, a mint elefántokká megnőve jöttek feléje,
hogy megcsókolják.</p>
<p>Egyszer aztán pogány nagy lárma verte fel álmából. Az utczán
verekedtek. Egy embert püföltek kegyetlenül az ablaka alatt; az meg
jajgatott és segítségért kiabált; de senki sem jött a
jajveszékelésre. Ez magánügy, mi köze hozzá a rendőrségnek?</p>
<p>Nem állhatta a keserves jajgatást; felkelt, odament az ablakhoz,
a czifra jégvirágos táblára rálehellt, míg egy kerek szabad nyilást
támasztott rajta, a min keresztül kinézhetett az utczára.</p>
<p>Három ember dulakodott az ablaka alatt, kettő püfölt és
fojtogatott egy harmadikat, a ki kétségbeesetten védelmezte magát,
az egész arcza csupa vér volt már. Megtámadóinak egyike belemarkolt
a szakállába, (hosszú, két ágra eresztett szakálla volt) s egyszer
csak a kezében maradt neki az egész csomag szakáll.</p>
<p>De már ezt nem nézhette tovább Puskin. Az egész vére
felháborodott e kegyetlenség láttára; lekapta a falról a
kutyakorbácsát s rohant ki az utczára. Hiába kiabált az inasa,
hogy: «ki ne nyisd az ajtót!» nem hallgatott rá; kiugrott a
verekedők közé, a két megtámadónak nagyokat húzott a fejére, arra
azok nyakukba vették a lábaikat s elillantak, Puskin pedig
fölemelte a földről a szegény vérben, fagyban hagyott áldozatot, a
ki nem birt a lábán állni s csak nyögött; úgy vitte be a karjai
között a szobájába. Ott mindjárt mosdótálat hozatott neki, friss
vízzel, hogy mossa le az arczáról a vért; a mit a szegény
<span class="pagenum"><a name="Page_118" id=
"Page_118">-118-</a></span> meg is fogadott s olyan jól megmosta az
ábrázatját, hogy nemcsak a veres festék ment le róla, a mitől a
mosdóvíz csupa berzseny lett, hanem még a megmaradt szakáll is, a
mi csak úgy volt oda ragasztva. Mikor aztán megtörülközött, akkor
oda fordult Puskinhoz alázatos mosolygással s a tulupja ujjából egy
összehajtott iratott húzott ki s azt eléje tartá:</p>
<p>– Az Isten áldjon meg, hogy egyszer még is beszélhetek veled,
nem fizetnéd ki ezt a csekélységet?</p>
<p>Puskin csak akkor ismert rá, hogy ez a leggonoszabb hitelezője,
az átkozott uzsorás Zsabakoff.</p>
<p>– Hát téged az ördög hozott ide?</p>
<p>– Nem, uram, te hoztál ide magad.</p>
<p>Az inas közbeszólt:</p>
<p>– Mondtam, uram, hogy ne nyisd ki az ajtót!</p>
<p>– De mikor a szakállát kitépték.</p>
<p>– Úgy volt az odaragasztva, vallá meg Zsabakoff mosolyogva.</p>
<p>– Hát az a két ember, a ki döngetett?</p>
<p>– A két sógorom volt. Úgy beszéltem velük össze. Tudtam, hogy
nemes lelkű vagy. Nem hagysz az utczán összetépetni. Olyan nehéz
különben hozzád bejutni.</p>
<p>Puskin átlátta, hogy a tréfa jó volt; nem szabad érte
megharagudni.</p>
<p>– Hát már most mit akarsz?</p>
<p>– Alázatosan könyörögni hozzád, hogy fizetnéd ki ezt a gyönge
kis ezer rubelecskét. Tudod, hogy milyen régen tartozol vele.</p>
<p>– Az ám. Azóta kétszer lefizettem azt uzsorában.</p>
<p>– Hiszen ha az én saját pénzem volna! De én is mástól kértem
kölcsön, hogy neked adhassam. A vérszipoly, minden megujításnál
feljebb rugtatta a kamatot. Én is kénytelen voltam azt tenni. Most
már nem akar többet hallani a megujításról. Lehúzza rólam a
kaftányomat, ha elő nem teremtem az ezer rubelét. Télvíz idején egy
ingben maradok. Hét apró gyerekem (ha látnád <span class=
"pagenum"><a name="Page_119" id="Page_119">-119-</a></span> őket,
olyanok, mint egy kis angyal!) mind kenyér nélkül marad! Kihúzzák
alóluk az utolsó vánkost a te tartozásod miatt. Nekem már semmim
sincs, mindent pénzzé tettem, hogy a gaz vérszipolyt kielégítsem.
Még a feleségem rokolyája is az Apraxindvorba vándorolt már. Oh, én
szegény ember, hová legyek? Az uzsorás sirt, mint egy házeresz.</p>
<p>– De én nem segíthetek rajtad, mondá Puskin boszusan. Nem tudnám
hol vegyem? hiszen nem vagyok én bankócsináló.</p>
<p>– De hát mikor fizetsz ki?</p>
<p>– Hát próféta sem vagyok.</p>
<p>– De hát akkor mit csináljak, én szegény árva?</p>
<p>Az uzsorás el kezdett reszketni.</p>
<p>– Pörölj be.</p>
<p>– Jaj, ne tréfálj, kegyelmes uram. Hiszen akkor még engem
csuknak be, hogy minek adtam katonatisztnek kölcsön pénzt? Légy
irgalommal hozzám. Kilenczen fogunk éretted imádkozni minden nap,
ha kifizetsz.</p>
<p>– De hát honnan vegyem, ha nincs?</p>
<p>– Gondolkozzál rajta egy kicsit. Vannak neked gazdag nagynénéid,
valamelyiket örökölhetnéd. Olyan szép gazdag herczegasszonyok
vannak a városban, a kik ha megtudnák, hogy egy derék gavallér
pillanatnyi zavarban szenved, mindjárt segélyére jönnének,
titokban. Én tudnék neked egy igen jó parthiet ajánlani: szép,
derék, jó erkölcsű leány. Félmillió rubelt adnak vele. Utána járok,
ha parancsolod! Aztán van neked szép birtokod Pskovban. Akad még
elég becsületes bankár a városban, a ki nem tudja, hogy a birtokod
le van foglalva a korona által s adna rá kölcsön. Egy olyan gazdag
bankár meg sem érezné azt.</p>
<p>Aztán te visszafizetnéd azt egyszer neki, majd mikor a
birtokodat visszakapod, majd mikor egyszer valami nagy hőstettet
követsz el a csatatéren, a miért a czár megjutalmaz. <span class=
"pagenum"><a name="Page_120" id="Page_120">-120-</a></span></p>
<p>Puskin egyik indítványra nagyobbat nevetett, mint a másikra.</p>
<p>Zsabakoffot ez a magaviselet egészen elkeseríté.</p>
<p>– De uram, ne vedd tréfára ezt a dolgot. Itt életről és halálról
van szó. Ha én nekem most innen pénz nélkül kell haza mennem,
kenyérért kiáltó apró angyalkáim közé, hát én akkor fogok egy
borotvát, s mind a hétnek elvágom vele a torkát, aztán az anyjukét,
meg a magamét. El vagyok mindenre szánva. S ha te engemet
kinevetsz, hát csinálok én neked itt mindjárt olyan komédiát, hogy
nem fogsz nevetni rajta. A kétségbeesés mindenre képes. Ha elbirod
a lelkeden viselni, hogy egy hét gyermekes családapa itt a szemed
előtt akaszsza fel magát, oda ni, arra az ablakvasra…</p>
<p>– Ugyan tedd meg! szólt Puskin nevetve, de csak minél előbb;
mert én álmos vagyok, lefekszem.</p>
<p>Azzal hanyatvetette magát a tábori ágyra.</p>
<p>– No azt meg fogod látni! Addig nem alszol el.</p>
<p>Az uzsorás széket vitt az ablakhoz, arra felállt, s hosszú
nyakravalójából hurkot csinált, azt odakötötte az ablakvashoz, a
hurokba beledugta a fejét, kirugta maga alul a széket s Puskin
egyszer csak azt látta, hogy a hitelezője a levegőben kalimpáz
kezével, lábával s a szemei már kiülnek a fejéből.</p>
<p>Ez már még sem tréfa; sietett az öngyilkost handzsárjával
levágni a kötélről. Akkor vette észre, hogy annak az ingén belül jó
vastag talpbőrből volt egy nyakló formája, a mi nem engedte a
hurkot a torkára szorulni.</p>
<p>Ekkor aztán megharagudott s azt igérte, hogy megveri.</p>
<p>– Nem bánom. Verj agyon; de fizess ki. Szivesen feláldoznám az
életemet, csak az ezer rubelemet add meg. Ne mondd, hogy nincs.
Tudom én, hogy van. Nem kifizetted-e a mult héten Nyemozsint, a gaz
uzsorást? az aztán a piócza! Kétszázat vesz százért. Mégis
kifizetted: pedig irást sem adtál neki. <span class=
"pagenum"><a name="Page_121" id="Page_121">-121-</a></span></p>
<p>– Épen azért fizettem ki, mert irás nélkül adta. Az becsületbeli
adósság volt.</p>
<p>Zsabakoff erre a szóra összetépte az adóslevelet, s a kandallóba
hajította.</p>
<p>– No hát már most nekem sincs irásom. Már most az is
becsületbeli adósság! szólt az uzsorás, két kezét az övébe
dugva.</p>
<p>Ez már Puskint is kihozta a sodrából.</p>
<p>– Üssön a sarkadba a mennykő! nesze, vedd el az egész tárczámat,
fordítsd ki s ha talász benne valamit, legyen a tiéd.</p>
<p>Az uzsorás pedig talált benne valamit. Egy verset. A románczot a
czigány leányról.</p>
<p>Elkezdett tánczolni örömében, leguggolt, meg kirugott, mint egy
jókedvű kozák.</p>
<p>– Ohohó! Istenkém! Micsoda fogás ez! A czigány leány! Az Isten
áldjon meg érte! Szaladok vele!</p>
<p>– Hová szaladsz vele?</p>
<p>– A typografushoz! A Severinhoz! Most beszélte, hogy tegnap óta
búcsut járnak a boltjába az előkelő urak, mind azt kérdik, mikor
lesz kapható Puskin Czigány leánya, a mit Ilmerinen kisasszonynál
felolvasott? Azt mondta, hogy nagy pénzt adna érte. Benne van az
ezer rubelem! Ha lehet, még többet is kisajtolok belőle s a
fölösleget megosztom becsülettel. Csókolom a kezedet! Bocsáss meg,
ha alkalmatlan voltam! Parancsolj velem, ha ismét szükséged lesz
valamire, örülni fogok, ha szolgálatodra lehetek.</p>
<p>A beszéd felét már az ajtóból mondta a siető uzsorás, csak a
fejét hagyva még odabenn. Puskin szentül azt hitte, hogy
megbolondult a jámbor. Boszusan feküdt le megint, ráparancsolt az
inasára, hogy ezt a csunya férget be ne bocsássa többet az
ajtón.</p>
<p>Aztán aludt délig.</p>
<p>Mikor felébredt, beszólította az inasát.</p>
<p>– Megint visszajött ám az a csunya féreg; mondá az inas.
<span class="pagenum"><a name="Page_122" id=
"Page_122">-122-</a></span></p>
<p>– De nem eresztetted be.</p>
<p>– Nem ám. Hanem az ajtó alatt bedugta ezt a csomagot. A tűzbe
dobjam?</p>
<p>– Dehogy dobod! Hadd lássam, mi van benne?</p>
<p>A felbontott csomagban találta Puskin a «czigány leány»
másolatát, két darab száz rubeles bankjegyet, meg Severin nyomdász
levelét, a miben azt tudatja vele, hogy a románczát megveszi ezer
kétszáz rubelért, a miből kétszázat idezárva küld, ezret pedig
annak fog átadni, a kit Puskin az utalványával érte küld. A
másolatot pedig azért küldi a szerzőnek vissza, hogy azt vigye el
ahhoz a hatósági közeghez, a kitől engedélyt kell kapni a mű
kinyomatására.</p>
<p>Furcsa biz ez. Először, hogy az ember pénzt kapjon olyan
bolondságért, a mit csak úgy a maga mulatságára kigondolt! Tiszta
absurdum! A kártyásnak erősebb jogczíme van ahhoz a pénzhez, a mit
a makaón nyert, mint annak az embernek, a ki azt mondja, ti százan,
ezren és még többen fizessetek nekem azért, hogy elolvashassatok
valamit, a mit én irtam! Irói honorarium! Valami hybridum a
nevetséges és a szégyenletes között. Vajjon lopás-e ez vagy csalás?
vagy csak bűndíj?</p>
<p>Ilyenformát gondolhatott Puskin, mikor ezt a levelet olvasta.
Aztán most még a censorhoz elmenni. Ő neki, a katonatisztnek,
megalázni magát egy penészszagú čsinovnikhoz, s elismerni róla,
hogy az neki ez esetben ura és birája. Holott minden egyéb
vétségeért a katonai törvényszék itél fölötte. Mégis csúnya
mesterség ez a poézis, hogy a délczeg katonatisztet ilyenképen
czivillé aljasítja le.</p>
<p>Puskin elszánta magát, hogy meghozza Apollónak ezt az áldozatot.
<span class="pagenum"><a name="Page_123" id=
"Page_123">-123-</a></span></p>
<h2>AZ, A KI SZELLEMEKET ESZIK.</h2>
<p>A ki emberhúst eszik, annak a neve kannibál! Hát a ki az emberi
szellemet eszi meg, a ki reggelire fiatal elmeszülötteket falatoz
fel, délre gondolatóriásokat darabol szét s estére kiszívott
lélekvért iszik, annak mi a neve?</p>
<p>Censor.</p>
<p>Egy ember, a ki itél az istenek fölött!</p>
<p>Szentpétervárnak különösen nevezetes censorai voltak ez idő
szerint, a kik fölött állt Magniczky: Arakcsejeff jobb keze, (ha
ugyan lehetett valamelyik kezét jobbnak nevezni).</p>
<p>Halhatatlanok ők, a róluk fenmaradt adomákról.</p>
<p>Szujukin úr kiigazította Homér Iliását. Venusból tisztességes
asszonyt csinált, Marsból jó erkölcsű katonatisztet, s a hamis
isteneknek a neveit mind kis betüre corrigálta ki, (mert nagy
betüvel csak az egy igaz Isten nevét szabad irni), hanem Mars nevét
mégis csak meghagyta nagy betüsnek, a czár iránti tiszteletből, a
ki maga is a hadak istene.</p>
<p>Egy poétának a munkájából kitörölte e szót: «idegen ég»; mert ég
csak egy van, abban pedig a szentek laknak; tehát az nem idegen; a
másikéból pedig azt, hogy «megvetem a világot», mivel hogy a
világban benne van a czár és a nagyherczegek, a külföldi fejedelmek
és a miniszterek, azt pedig megvetni nem szabad; egy harmadik
poétának pedig ebből a szerelmes phrásisából: «imádott lény,
üdvemnek alkotója» három szót kitörült, «imádott» az földi teremtés
nem lehet, mert imádni csak földfeletti szentségeket szabad! «Üdv»,
ez csak a túlvilágon adatik, ott is csak annak, a ki mint igaz
keresztyén végezte életét. «Alkotó», ehhez a czímhez pedig senkinek
sincs joga, egyedül a Jehova egy Istennek, a ki a világot hat napon
alkotá. És így elég jó megszólítás lesz annak a bizonyos
kisasszonynak az, hogy «… lény…» <span class="pagenum"><a name=
"Page_124" id="Page_124">-124-</a></span></p>
<p>Ehhez kellett Puskinnak elvinni a költeményét; alázatosan
bekoczogtatni hozzá, megkérni szépen, hogy kegyeskedjék átolvasni
munkáját a minél előbb, a mit az meg is igért, kitüzvén egy pénteki
szent napot az újból megjelenhetésre.</p>
<p>Szerelmes légyottot nem várt az ifjú oly nyugtalanul, mint ezt a
találkozást. Ismerte az emberét s tudta, hogy nehéz küzdelme lesz
vele. Mert tudni kell azt, hogy censor volt több is, de nem
lehetett válogatni benne. Mert az egyik censor csak a hirlapok
birálására volt küldetve, a másik a vallásos könyvek, a harmadik az
ábécék és kis káték, a negyedik a kalendáriumok, az ötödik a
falragaszok és szinházi hirdetmények, a hatodik végre a költői
művek ellenőrzésével foglalkozott.</p>
<p>Szujukin úr, a ki a költők földi gondviselését képviselte, már
Pál czár idejében ezzel a mesterséggel foglalkozott. Öreg ember
volt már, egy szál haj nem volt a fején, olyan volt, mint egy
valóságos halálfő. Azzal a külömbséggel, hogy ez a koponya még
minden eszközével el volt látva a physiognomiai torturáknak.
Gunyoros fintorlataival galvanisálni tudta az előtte álló
szerencsétlen poétát, hogy az, mikor ő ránézett azokkal a ránczba
szedett apró veres szemeivel, a halál fiának érezte magát.</p>
<p>– Hát, édes Puskin öcsém, (minden poéta «öcsém» volt neki)
elolvastam a pensumodat. Szóról-szóra végig olvastam. Sajnállak,
igen nagyon sajnállak. Ugyan már, hogy tudtál ilyen korpa közé
keveredni? Czigányokat választani poétai értekezés tárgyául? Hát
nem ismersz-e ennél magasabb sphærákat? Hát azzal akarod-e
megszégyeníteni szegény apádat, hogy a sátoros czigányok életét
foglalod versekbe?</p>
<p>Puskin felhozta megnyugtatásul, hogy az atyja már rég
meghalt.</p>
<p>– No, de vannak még egyéb tisztességes rokonaid! Mit fognak azok
gondolni, ha ezt olvassák? Azt fogják hinni, hogy te magad is
czigány lettél. S bár legalább <span class="pagenum"><a name=
"Page_125" id="Page_125">-125-</a></span> ideálisáltad volna a
czigányokat; de épen úgy festetted le őket, mint a milyenek
valósággal. Ezzel vétettél a poésis legelső szabályai ellen.
Legalább mosdattad volna meg őket! No, hanem az hát még nem a
legnagyobbik hiba. De micsoda versek ezek? Soha se láttam én ilyen
verseket. Hiszen, ha veszem Vergilius Márót, tudom, hogy ez
hexameter; ha veszem Horátius Flaccust, tudom, hogy ez alcaicus, ez
sapphicus, ez anapestus; de mi az ördög ez a tiéd? hisz ebben semmi
cæsura! S a sorok mind össze-vissza rimelnek egymásra, mintha a
kovács pörölyén hallanék háromféle kalapácsot csattogni; itt egy
hosszú sor, ott egy rövid sor. Ezt én így nem hagyhattam, hanem a
hol rövideknek találtam a sorokat, ott én azokat kitoldottam
egy-egy interjectióval; «mert, ugyanis, pediglen, netalántán».</p>
<p>Puskinnak kezdett a vére a fejébe menni. No ezek szép versek
lesznek!</p>
<p>S még hozzá fogott a koponya az öndicsőítéshez.</p>
<p>– Hohó, öcsécském! Én már sok poétát megóvtam a botlástól. A hol
értelmetlen szavakat találok, azokat kiigazítom érthetőkre.
Dersavin nekem köszönheti hírének jobb felét. Belőled is csinálok
még valamit.</p>
<p>– Nem bánom, bátyám uram, csináljon belőlem, a mit akar; de a
verseimhez ne toldjon hozzá semmit. Ön azért van itt, hogy törölje
ki, a mi önnek nem tetszik.</p>
<p>– Csak ne pattogj, Puskin öcsém. A törlésben nem lesz
hiányosság. Látod ezt a veres plajbászt a kezemben. Historiai
plajbász ez. Soha sem volt kifaragva, csupa törlésben kopott el.
Ezer hétszáz kilenczvenhat óta (akkor te még a világon sem voltál)
húzogatok én ezzel keresztül szavakat, sorokat, egész paginákat! S
a mi ezzel keresztül van húzva, az meghalt!</p>
<p>– Valóságos guillotin hát.</p>
<p>– Ej, ej! Ilyen fiatal embernek ezt a szót «guillotin», nem is
kellene a szájára venni. Nem guillotin ez öcsém, hanem a sareptai
özvegyasszonynak az olajos korsója, <span class="pagenum"><a name=
"Page_126" id="Page_126">-126-</a></span> mely soha ki nem fogy az
áldásból. Ez a veres plajbász óvja meg a társadalmat a fekélytől, a
mételytől, a ragálytól, az elkorcsosodástól. Ez a bölcsek kövénél
becsesebb kő, s minden marschallbotnál hatalmasabb pálcza. Ez az
oszlop, mely az ország nyugodalmát fentartja!</p>
<p>– No hát halljuk, mily csodákat tett az én jámbor versemen ez a
varázsbot?</p>
<p>– Igenis, megtette a kötelességét. Ne is várj tőlem egyebet. Azt
gondolod, hogy az ilyenek napvilágot láthatnak: «Az emberek
csoportja, szűk falak közt. Szégyenli még szeretni is!» Elhiszem
bizony! Úgy szeretni, a hogy a te drágalátos hősöd: azt már
szégyenleném magam is. Utána szaladni egy czigány leánynak s aztán
se papot, se oltárt nem látni, csak szeretgélni, meg medvét
tánczoltatni véle. Micsoda buzdítás volna ez a fiatalságnak, a ki
ezt olvasná?</p>
<p>– De hisz ez nem az én véleményem, hanem abban van épen
kifejezve a regényhősnek az a botlása, a mi a drámai kifejlődést
okozza, s a miért meg kell neki lakolni. A büntetés nyomban
következik rá.</p>
<p>A koponya nagyot bámult. A replika megakasztá.</p>
<p>– Hát ez a kalandornak a véleménye? No jó, hanem akkor
asterikusba alá kell tenni, hogy ez nem szerzőnek a véleménye, s
hogy ezért alább meg fog az illető lakolni. De most hallgasd, a mi
nyomban utána jön. «Eladja (már t. i. a városi ember) a szabadságát
galádul: Bálvány előtt fejét a porba hajtja. S koldul magának pénzt
és lánczokat!» Hát szabad ilyet papirosra leirni? Micsoda
«szabadságát» adja el? És kinek adja el? Itt nincs senkinek
szabadsága s következőleg senki sem adhatja el. Hisz ez felhívás a
forradalomra! Hisz ez kikiáltása a fejetlenségnek! Ez proclamatio!
Tetézi a következő sor: «Bálvány előtt fejét a porba hajtja!» Kit
értettél bálvány alatt? Vajjon a czárt-e, avagy a falra festett
szent képeket? Hiszen te ikonomachiára akarod lázítani a népet. Ez
több a blasphemiánál! Az ilyenért más időben kivágták <span class=
"pagenum"><a name="Page_127" id="Page_127">-127-</a></span> az
embernek a nyelvét! Hát még tovább? «Koldul magának pénzt és
lánczokat!» Meggyalázása ez az egész hivatalnok seregnek a Tsinn
tizenhárom rangfokozatán keresztül! Lánczokat! Ez az igazi
jacobinus jelszó. A lánczok nem tetszenek nektek? Azok nélkül pedig
nem volnátok emberek, hanem farkasok. De nem szükség azokért
koldulni: megkapjátok ingyen kegyelemből! Erre van ti nektek
szükségetek! Erre! Hiába versifikáltok ellene! Hiszen, ha én ilyen
három sort kitörletlen hagynék a versedben, hát megérdemelném, hogy
mint a pákosz lúdnak, az orromon keresztül szúrják ezt a veres
plajbászt.</p>
<p>S e kegyetlen sententia után neki akasztotta Puskin
költeményének a veszedelmes irtó eszközt, hogy végig szántson vele
rajta.</p>
<p>– De én pedig nem engedem azt a három sort kitöröltetni a
költeményemből! kiálta Puskin indulatosan, inkább visszaveszem az
egészet.</p>
<p>– De én nem adom! szólt a koponya, rátéve baltenyerét a
kéziratra. A mi előttem áll, az már itélet alá van bocsátva, az már
vissza nem vonható többé. Annak a maga megérdemlett castigatióját
ki kell állani.</p>
<p>– Én pedig protestálok minden betünek a kitörlése ellen. A mű az
enyim. Az nekem olyan jogos tulajdonom, mint önnek a veres irónja.
Elutasíthatja a munkámat, de be ne mocskolja a krétával!</p>
<p>– Bemocskolni az én krétámmal! kiálta fel elszörnyedve a
koponya. E vakmerőségnek nincs superlativusa!</p>
<p>– De Istenugyse van! kiált fel Puskin. S bebizonyítá állítását
azzal, hogy kikapta a censor kezéből a szentséges szent veres
plajbászt s úgy vágta a földhöz, hogy a nagybecsű ereklye atómokra
törve repült szét a padlón; mely gyilkosság után valószinüleg maga
is megrettenve szörnyű tettétől, nyomban elfutott, s ott hagyta a
rettenetes embert. <span class="pagenum"><a name="Page_128" id=
"Page_128">-128-</a></span></p>
<p>A koponyának csak leesett az álla rémületében és haragjában e
zendülési merényletre. Az örökkévaló és mindenható vörös plajbászt
összetörni! Ily eset nem fordult elő a civilisált Európában! Mi
szent, mi sérthetetlen marad még ekkor a társadalomban? Ki érezheti
magát biztosnak többé, ha még ezt a tárgyat is a földhöz ütheti
valaki?</p>
<p>Szujukin úr nem kiáltott az inasa után, hanem saját maga
letérdelt a földre s saját markával söpörgette össze a másik
markába a szétzúzott ereklyét, s úgy sírt mellette, hogy az álla
vaczogott bele; «hűséges plajbászom… dicsőségem… egész életem
fáradsága… minden oda!…» Megpróbálta egyes nagyobb darabokat
egymáshoz illeszteni, ha nem ragadnának-e még egyszer össze? Mind
hasztalan!</p>
<p>Ez példás büntetést kíván! A vérig sértett férfiu beletakarta a
corpus delictit egy ív papirba s azt hozzákötözve spárgával a
Puskin költeményéhez, sietett rögtön saját személyében az
Arakcsejeff palotába, útközben kifundálva a beszédet, melylyel
patrónusának elő fogja adni a rettentő vakmerényletet.</p>
<p>Arakcsejeff épen azon időben diszítteté föl palotája belsejét
azokkal a historiai nevezetességű freskókkal, a mikben a hirhedt
Doyen örökíté meg Sándor czár viselt dolgait.</p>
<p>A mester épen azon a nagy körképen dolgozott, mely a domszerű
elfogadási terem kupoláját foglalja el, s a hol a czár hadvezérei
közepett, mythologicus és allegoricus alakok kiséretében van
feltüntetve.</p>
<p>Az elkeseredett censornak ezen a termen kellett keresztül
menni.</p>
<p>Meglátta a mestert, a mint az az állvány tetején lovagolva rakta
fel a színeket a kirajzolt alakokra. Mérgének egy részét ezen
kellett kitöltenie.</p>
<p>– Ön az odafenn Doyen, a mester, vagy az inasa, a ki ott
mázol?</p>
<p>A festő erre a furcsa alternativára azzal felelt, hogy:
<span class="pagenum"><a name="Page_129" id=
"Page_129">-129-</a></span></p>
<p>– Mit akar kend odalenn?</p>
<p>– Én nem vagyok semmi «kend», hanem Szujukin Szergievics Vazul,
ő felségének világosság-ügyi tanácsosa. (Ez volt a czímük a
censoroknak.)</p>
<p>– Ejnye de jó, hogy idejött az úr, úgyis nagyon kevés világosság
van itt, ettől az örökkétartó átkozott ködtől ebben a városban.</p>
<p>– Tanulja meg ön, monsieur, hogy ez nem «átkozott köd». A
szentpétervári köd tisztább, mint más városok köde. A mi egünk
ellen nem szabad semmi kifogást tenni. De nini: micsoda asszonyság
az odafenn azon a képen, a kinek egész térden fölül mezitelen a
lába, a czár mellett?</p>
<p>– Ez Fáma, a Hír istenasszonya.</p>
<p>– De hát micsoda indecentia az, hogy valaki a czár közelében
mezitláb legyen, térden fölülig?</p>
<p>– Ez onnan van, mert a görög római mythos idejében még nem volt
feltalálva a harisnya.</p>
<p>– De ez Oroszországban történik! s itt soha sem jártak az
udvarképes asszonyok mezitláb! Én megtiltom önnek, hogy ilyen
pongyola asszonyokkal hozza a czár személyét érintkezésbe!</p>
<p>– Jól van. Bocskort fogok neki festeni.</p>
<p>– És a ruháját ereszsze lejebb!</p>
<p>– De majd prém jön még rá.</p>
<p>– De csak jó szélesen, hogy a térdét eltakarja. Hát az ott
kicsoda a czár mellett, azzal a papirtekercscsel?</p>
<p>– Ez Kutusoff tábornok.</p>
<p>– Hát miért rövidebb annak az egyik karja, mint a másik?</p>
<p>– Hiszen nem rövidebb az, csak úgy van az állása. Ezt úgy híják
olaszul, hogy «scorzo.»</p>
<p>– Scorzo ide, scorzo oda, mink nem vagyunk olaszok. Nálunk, a
kinek az egyik karja kurtább, mint a másik, azt úgy híják, hogy
«kacska.»</p>
<p>– De csak nem festhetem az embereket két kinyujtott karral, mint
a feszületet! <span class="pagenum"><a name="Page_130" id=
"Page_130">-130-</a></span></p>
<p>– Nem látom át, hogy mi szégyenleni való volna benne?</p>
<p>A festő felhagyott a feleseléssel s hozzá fogott a czár arczának
az újra átfestéséhez.</p>
<p>– Micsoda feketeséget mázol ön a czár arczára oda?</p>
<p>– Ez terra di Siena. Ez adja meg az árnyékot.</p>
<p>– De a czár arczán nem szabad árnyéknak lenni; annak csupa
fényből, ragyogásból, tündöklésből kell állani! Aztán nézze csak, a
czár arczának az egyik fele szélesebb, mint a másik.</p>
<p>– Az ám. Mert háromnegyedrész profilba van véve.</p>
<p>– De hát minek veszi ön a czár arczát háromnegyedrészben?</p>
<p>– Azért, mert külömben nem nézhetne a hozzá szóló
Kutusoffra.</p>
<p>– Hát fordítsa ön a Kutusoff fejét úgy, hogy a czár szemközt is
ránézhessen. A czárnak egész arczának kell lenni!</p>
<p>A festő már közel volt hozzá, hogy onnan az emelvényről
pamacsostól, palétástól leugorjék a parancsolgató világosságügyi
tanácsos fejére. Fogta magát elővette a nagy ecsetet s elkezdte a
felhőket festeni a háttérben.</p>
<p>Ezzel már meg épen provokálta maga ellen a censura szigorát.</p>
<p>– Hohó! Megálljon ön! Mit csinál ön? Mi lesz az ottan?</p>
<p>– Hát felhő.</p>
<p>– Semmi esetre meg nem engedem önnek, hogy a czár háta mögé
felhőket fessen! Ezt mindenki allegoriai czélzásnak fogja venni,
mintha borus felhők fenyegetőznének a politika egén.</p>
<p>– De erre szükség van, hogy az egész csoportozat
kiemelkedjék.</p>
<p>– A czár maga magától kiemelkedik! okvetlen hajnalodó eget kell
önnek oda festeni.</p>
<p>– Az lehetetlen. Hisz az alakok szemközt vannak világítva. Onnan
süt a nap. <span class="pagenum"><a name="Page_131" id=
"Page_131">-131-</a></span></p>
<p>– Hát hol van az a nap? Hová fogja ön festeni a napot? Hadd
látom, miféle színekkel fogja ön festeni a napot? Mert mi nálunk a
nap sokkal fényesebb, mint más országban.</p>
<p>A festő azt kezdte nézegetni, hogy melyik festékes bögrét vágja
már a nagyon tisztelt világosságügyi tanácsos úr fejéhez? hanem
aztán jobb ötlete támadt.</p>
<p>– Maradjon még néhány perczig világosságügyi tanácsos úr, ide
jön a czár lábai alá egy alak, a «legyőzött halál». Az ön feje
nagyon jó modell lesz nekem; hadd kapom le hirtelen.</p>
<p>A világosságügyi tanácsosnak megint megállt az esze; nem tudta
egyszerre elhatározni, hogy vajjon megtiszteltetés lesz-e az rá
nézve, vagy gorombaság, ha a czárral egy képen, mint «legyőzött
halál» megörökíttetik a physiognomiája? az állati ösztön azonban
mégis azt súgta neki, hogy ha ennek a francziának szolgálatot tesz
azzal, ha neki modellt áll, hát akkor nem kell azt megtenni neki.
Inkább otthagyta s ment a patronusa belső szobájába.</p>
<h2>A KEDVENCZ RAJKÓ.</h2>
<p>A világosságügyi tanácsos javában magyarázá Arakcsejeff előtt a
rettentő merényletet, melyet Puskin, censori vörös irón elleni
tettlegessége által elkövetett, a midőn az ajtót hevesen felszakítá
egy szeleburdi látogató, a kinek, úgy látszik, különös kiváltsága
volt a hatalmas államférfihoz bejelentés nélkül betörni, bárki volt
is a szobájában.</p>
<p>A belépő a harminczas évek elején járó férfi volt,
testőrezredesi egyenruhában. Arczvonásai szabályosak, kellemesek,
csak szemeinek nyugtalansága árul el némi kedélyizgalmat, a mik
soha sem néznek annak a szemébe, a kivel beszél.</p>
<p>Ez Jevgen úrfi, Arakcsejeffnek a fia. A rajkó! <span class=
"pagenum"><a name="Page_132" id="Page_132">-132-</a></span></p>
<p>– No! kiált fel az apa. Most megint valami nagy szerencsétlenség
történt.</p>
<p>– Au contraire. Nagyon csalatkozol, öreg.</p>
<p>– Mert rendesen azzal szoktál hozzám beköszönteni. Van valami
sürgetős előadni valód?</p>
<p>– Oh semmi olyas dolog, a mit Szujukin úr előtt el ne
mondhatnék.</p>
<p>– Talán megint pillanatnyi pénzzavar…?</p>
<p>– Au contraire. Szólt az úrfi, hanyagul vetve magát a pamlagra s
dicsekedve nyult a zsebébe, kihúzva onnan egy marék aranyat.
Láthatod, hogy nem azért jöttem hozzád.</p>
<p>– Ah, te most sok pénzhez jutottál. Szabad a kútforrása után
kérdezősködnöm?</p>
<p>– Miért nem? Szujukin úr előtt is megmondhatom. Valamelyik éjjel
nyertem a rouge et noiron.</p>
<p>– Ah, te éjszaka, mikor az inspectio rád van bizva, még arra is
ráérsz, hogy a fáróbankot meglátogasd.</p>
<p>– Csak úgy «en passant» tértem be. Csak egy pár imperialt
risquiroztam, hétszer egymásután paróliztam, bolond szerencsém
volt, mindig beütött a vörös. Aztán rögtön megretiráltam.</p>
<p>– S ezzel jösz engem megörvendeztetni?</p>
<p>– Oh nem. Sőt egy igen kedves hírt hozok neked, a mit te még nem
tudsz. Képzeld, a világhírű hárfaművész Chambertin Párisból
fővárosunkba érkezett, s itt hangversenyeket fog adni.</p>
<p>– Soha sem tudtam, hogy te olyan nagy barátja légy a
hárfaművészetnek.</p>
<p>– Oh, dehogy nem. Én rajongok érte.</p>
<p>– Én pedig ki nem állhatom! Szólt közbe Szujukin úr, az apának
adva igazat.</p>
<p>Jevgen nem hagyta magát megzavarni.</p>
<p>– Ő felsége a czár, ma estére a hárfaművész tiszteletére a téli
palotában concert spirituellet rendeztet.</p>
<p>– Oh, én is nagyon szeretem a hárfaművészetet, sietett Szujukin
úr kiigazítani elébbi téves véleményét. <span class=
"pagenum"><a name="Page_133" id="Page_133">-133-</a></span></p>
<p>– A meghívók már szét vannak küldve. Igen fényes társaság lesz.
A te meghívódat is láttam már odakinn a komornyiknál. Én már
megkaptam a magamét.</p>
<p>– No az hát igen fényes hangverseny lesz.</p>
<p>– Tudod, hogy «grand tennue»-ben kell megjelenni? Az urak mind a
«grand cordon»-nal és a teljes érdemrendekkel.</p>
<p>– No az nagy megtiszteltetés arra a muzsikusra nézve.</p>
<p>– Azonkívül Zeneida is fog énekelni Cimarosától.</p>
<p>– Ez minden mondani valód?</p>
<p>– Igazán semmi egyéb dolgom nincs veled, szólt az ifju úr talpra
emelkedve, s nagyot ásítva s a közben az óráját nézve. Most megyek,
mert még át kell öltöznöm. Apropos! Elmégy te is az udvari
concertbe?</p>
<p>– Hogy ne mennék, ha a czár meghívót küldött.</p>
<p>– Azt gondoltam, hogy a köszvényed nagyon kínoz.</p>
<p>– Tanuld meg, hogy mikor a czár hív, akkor nincsen
köszvényem.</p>
<p>– Pedig kár az egészségedet koczkáztatnod, egy rongyos muzsikus
miatt. Colossaliter fogsz unatkozni; nincs ostobább hangszer a
hárfánál.</p>
<p>– Az elébb azt mondtad, hogy rajongsz érte.</p>
<p>– Igaz, ha nő játszsza; de ha férfi motollál rajta, pas si bête!
az olyan, mint a koldus-zene. Én igen szépen kimentenélek a czár
előtt, ha itthon maradnál.</p>
<p>– De mi ütött hozzád, hogy te most egyszerre olyan
gyöngédérzelmű fiu lettél, a ki az apja egészsége fölött így
aggódik? A climactericus éved jött talán meg? a mikor az ember
természete megváltozik.</p>
<p>Jevgen elnevette magát.</p>
<p>– Nem biz az, papa; fiacskád most is csak olyan apagyilkos, mint
valaha. Hanem azért szeretném, ha itthon maradnál, hogy akkor
ideadhatnád nekem ma estére kölcsön a gyémántos Vladimir-rendedet.
Én a magamét nem találom sehol.</p>
<p>– Mért nem kerested a zálogházban? <span class=
"pagenum"><a name="Page_134" id="Page_134">-134-</a></span></p>
<p>– Oh, bizony Isten, nincs a zálogházban! Hisz ha ott volna, hát
ki tudnám váltani, itt a sok pénz a zsebemben! Hát hisz akkor nem
jönnék te hozzád. Úgy eltévedt, hogy nem tudom, hol lehet.</p>
<p>– Gondolkozzál csak rajta, majd kitalálod.</p>
<p>– Jól van no; hát kitalálom. Hisz azon sincs semmi restelni
való. Gavallérokon szokott megtörténni. Hát a fáróbank után egy
ördöngős kis leánynyal volt valami kimagyarázni valóm.</p>
<p>– Még arra is ráértél az inspectio alatt?</p>
<p>– Hát mi bajod vele? Mikor aztán megint szélnek eresztettem a
leányt, akkor vettem észre, hogy a gyémántos Vladimir-rendem eltünt
vele.</p>
<p>– No az már bolond állapot! Szólt Arakcsejeff boszusan felugorva
helyéről. Ez kész szerencsétlenség! Tudtam, hogy valami
szerencsétlenség hajtott ide. Elveszteni az érdemrendet! Egy utczai
némbertől elhagyni lopatni! Ismered azt a leányt?</p>
<p>– Igen. Egy utczai tánczosnő az, Diabolka, a czigány leány.</p>
<p>– No úgye, hogy czigányleány? kiáltá közbe Szujukin úr. Ihol van
ni! Ez is Puskin versének a következménye! Oh az én éles
belátásom!</p>
<p>– Nem kerestetted rögtön a rendőrséggel? kérdé az apa.</p>
<p>– Lehet is azt rögtön megtalálni! vagy megfordítva: lehet is a
mi rendőrségünkkel valamit rögtön megtaláltatni! Hiszen nem vész
el, majd előkerül, vagy a czigányleány, vagy a Vladimir-rend
valahonnan az Apraxin dvorból! De ez nekem mind késő; nekem ma van
szükségem a Vladimir-rendre; mert a nélkül az udvari hangversenyen
meg nem jelenhetek.</p>
<p>– Én tőlem pedig, úrfi, az én rendjelemet csak az ellenség
veheti el, a mikor megöl.</p>
<p>– Akkor nem tudom, hogy hogyan segítek magamon? Megpróbáltam a
heverő érdemrendek közül egyet kikérni a rend kincstárnokától; de
azokhoz nem lehet férni, mert <span class="pagenum"><a name=
"Page_135" id="Page_135">-135-</a></span> a szekrény egyik kulcsa a
czárnál van. Ez főbelőni való dolog!</p>
<p>– Hát adok neked egy tanácsot. De ha rajta vesztesz, eltagadom,
hogy én tőlem jött. Jól vagy a czár komornyikjával?</p>
<p>– Oh igen, jó barátok vagyunk. Számtalanszor találkozunk együtt
az asztal alatt.</p>
<p>– Azt tudod, hogy mikor a czár nem valami katonai parádén
jelenik meg, hanem polgári czímű ünnepélyt tart, olyankor
kegyeskedik a polgári osztály iránti uralkodói kegyelmét az által
kifejezni, hogy egyszerű fekete frakkban jön elő, s valamennyi
rendjeleit elhagyva, egyes-egyedül azt az aranyérmet viseli a
gomblyukában, a mit a rigai «emberbaráti» társaságtól kapott, a
miért egy szegény parasztot kiszabadított a folyamárból. A ragyogó
társaság közepett ilyenkor arról ismerni meg a czárt, hogy rajta
semmi sem ragyog. Tehát az ő saját Vladimir-rendje ez estén a
komornyiknál fog pihenni. Vesztegesd meg ezt a barátodat,
kölcsönözze oda a czár rendcsillagát neked erre az estére.</p>
<p>– No, látod, ez jó gondolat. Mégis látom, hogy szeretsz.</p>
<p>– Hiszen, ha fiam nem volnál, régen az akasztófán lógnál már
kedvesem.</p>
<p>– No no, papa. Minek az akasztófa szóval tréfálni? Még magad is
odajuthatsz; daczára annak, hogy az én apám vagy.</p>
<p>– Hanem egy dolgot figyelmedbe ajánlok. A hangversenyen, a
mennyire lehet, igyekezzél a czártól távol tartani magadat, nehogy
ráismerjen a saját csillagára.</p>
<p>– Ah, már hogy ismerné ki negyven közül ezt az egyet?</p>
<p>– Csak annyit mondok neked, hogy a czár nagyon szakértő a
drágakövek dolgában. Igyekezzél homályban maradni előtte.</p>
<p>– Szófogadó fiad leszek, papa. Ma meg vagyok veled elégedve.
Mégis jó, mikor az embernek ilyen okos apja <span class=
"pagenum"><a name="Page_136" id="Page_136">-136-</a></span> van.
Megengedem, hogy megcsókolj, Adieu! Jó napot Szujukin úr. Folytassa
kérem, a hol félbeszakítottam.</p>
<p>A koponya nyámmogott valamit a fogai között, a mint az úrfi
elszelelt; az alkalmasint valami megrágott vélemény volt: censori
vélemény. Ezen is sok törölni valója volna ám a vörös
plajbásznak!</p>
<p>Az apa még sokáig nézett az eltávozó után félig nyitva maradt
ajtóra. Aztán odafordult Szujukinkoz.</p>
<p>– De úgy-e bár, gyönyörű szép fiu! Genialis egy kölyök! Csak az
az egy baja, hogy nagyon jól tudja, milyen nagyon szeretem.</p>
<p>– Semmi sem kellene neki, mint egy kis vörös plajbász. De
térjünk is át íme az én vörös plajbászom történetére.</p>
<p>– Meg lesz önnek adva az elégtétel, Szergievics Vazul! Bízza rám
az egész ügyet. A czár kezébe fogom juttatni a bűn tanujeleit, s
biztosítom önt felőle, hogy a vétkes keservesen fog lakolni. Ha nem
volt neki elég egykori kihágásaiért az a bűnhödés, hogy birtoka
lefoglaltatott, s ő maga Odessába száműzetett, ha a kegyelmi tényt,
miszerint újra visszaérkezett a fővárosba, ilyen kihágásokkal
hálálja meg, majd találunk számára orvosságot. Csak bízza ön rám ez
ügyet. Holnap Puskin úrfi szánkázni fog Archangelszk felé.</p>
<p>– Irkuczk még messzebb volna! szólt a censor, ki még Arakcsejeff
szavát sem engedte kiigazítatlanul hagyni.</p>
<p>– De Archangelszk rosszabb! Higyje el ön, hogy Archangelszk a
legfélelmesebb garnison minden katonatisztre nézve, a kit
büntetésből a távolba relegálnak. Tíz év múlva ő rá sem fognak
ismerni az asszonyok; visszaváltozik tarka pillangóból bozontos
hernyóvá, mint Jakuskin.</p>
<p>A koponya ráhagyta hát, hogy legyen úgy: «typis admittitur».</p>
<p>S azzal visszament az elfogadó-terembe a franczia piktort
boszantani. A biztatás után úgy megnőttek a szarvai, azt hitte,
eléri velük azt a művészt ott a magasban. <span class=
"pagenum"><a name="Page_137" id="Page_137">-137-</a></span></p>
<p>– Megtiltom önnek, hogy ő felsége a czár lábai elé odafesse a
halált! Ennek ominosus jelentése volna azon a képen.</p>
<p>A piktor pedig csak azért is az ő arczképét rajzolta oda
halálnak.</p>
<h2>A CZÁR MOSOLYGOTT!</h2>
<p>Puskin csak akkor kezdett el utána gondolni annak, hogy mit
tett, mikor már szállására visszaért; semmi kétsége sem volt az
iránt, hogy az súlyos következményekkel járó tett volt. Egy olyan
embernek, a kinek csak most kegyelmeztek meg félig-meddig, hogy
visszatérhessen besszarabiai számüzetéséből, a hova heves feje
juttatá, ez utóbbi jelenet után a szentséges szent censorral nem
lehet egyebet várni, mint hogy megint elküldik majd valami
Volga-melléki favárba, vagy a kirgiz puszták őrzésére s aztán ott
felejtik.</p>
<p>Nem is késett minden ismerőse számára borítékba rakni a
látogató-jegyeket, e végzetes három betűvel: p. p. c. (pour prendre
congé), a Zeneidához küldendő névjegyre tisztán kiírta «pour
jamais» (örökre). Akkor már nem érne erre rá, mikor a parancsot
megkapta az indulásra.</p>
<p>A városban természetesen híre futamodott rögtön a merényletének,
az ilyen rossz hir terjed, mint a futó-tűz. Csak egy ember akadt, a
ki a hír hallatára odasietett látogatására: Jakuskin.</p>
<p>– No bajtárs, most már te is megismerkedel majd a Kaukazussal.
Jól tennéd, ha most hevenyében lefestetnéd magadat, hogy majd ha
egyszer tíz esztendő mulva te is visszakerülsz, mint én,
megláthasd, hogy milyen voltál hajdan?</p>
<p>– Készen vagyok mindenre, szólt Puskin, épen azt a levelet
pecsételve le, melyben Severin nyomdásznak visszaküldi a kétszáz
rubelét, miután a költeményére nem <span class="pagenum"><a name=
"Page_138" id="Page_138">-138-</a></span> nyerhette meg a censori
jóváhagyást. Hanem egy dolgot nem tudok magamnak kimagyarázni. Épen
most kaptam a főudvarmestertől egy meghivó-jegyet a ma esteli
udvari hangversenyre a téli palotában. Mit tesz ez?</p>
<p>– Azt teszi, bajtárs, hogy a kivégeztetést még raffineriával is
súlyosítják. Épen így tettek velem is. Mikor azt a nyomorultat
kihivtam, az nap estére meghivót kaptam az udvari tánczestére.
Mikor aztán a czár cerclet tartott, az udvarmester engem is
odaállított a megszólítandók sorába. Én még olyan zöld voltam, hogy
kezdtem kevély lenni a nagy kitüntetésre.</p>
<p>Egyszer aztán rám került a sor. A nagy ember ott állt előttem,
egész colosszalis magasságát éreztetve velem. Szembe nézett azokkal
a tengerhideg szemeivel. Arcza úgy nem változott, mint egy
holdvilágbeli tájkép. Azt kérdezé tőlem:</p>
<p>– Ön nincsen megelégedve az ezredesével? S aztán elfogultságomat
válasznak véve, folytatá: Majd gondoskodni fogunk róla, hogy a
kellemetlen surlódásnak elejét vegyük. Én még valamit rebegtem, a
mi a köszönethez volt hasonló. Nem volt elég eszem észrevenni, hogy
ez csak egy kikeresett megaláztatás volt reám nézve. Hogy mindenki
tudta már, a ki körülöttem állt, hogy hová leszek száműzve s csak a
szégyenpadra kiállítás végett jutottam ehhez a kitüntetéshez. Ejh,
ha én ezt ekkor tudtam volna! Ha az a szerencse még egyszer
megtörténnék velem! Hogy én… Eh! Ostoba beszéd… Kétszer nem ismétli
ugyanazt a sors… Hanem ha én neked kölcsön adhatnám azt az én
keserű szivemet, az én tapasztalásomat s az én elhatározottságomat,
abban a pillanatban, a mikor ott fogsz állni «ő» vele szemközt;
elkülönítve mindenkitől, minden szem rajtad, de minden kéz távol
tőled, senki a közelben, csak egy dæmon! A Casca dæmona! De mit
beszélek én te neked? Te is csak Epimetheus vagy, a kinek akkor jön
meg az esze, a mikor már az alkalom elfutott. Csak hagyd te magadat
elhurczoltatni <span class="pagenum"><a name="Page_139" id=
"Page_139">-139-</a></span> Tunguziába. Köszöntetem a marmotákat!
Szorítsunk kezet. Most már kollégák vagyunk.</p>
<p>– Eh! Kétszer nem ismétli magát a sors. Hátha nem eszik a levest
olyan forrón, a hogy főzik? mondá Puskin, könnyű vért szinlelve.
Hanem a tövis benne maradt a lelkében Jakuskin szavai után. Mire
való volt ma ez a meghivás?</p>
<p>Eleget kellett neki tenni. Este az ő szánkója is ott volt a
hosszú kigyóvonalban, melyet a meghivottak járművei képeztek a téli
palota előtt.</p>
<p>A vendégek száma több volt kétezernél. A főváros szine-java
együtt. A téli palota versenyezni indult a Tuilleriesvel; ugyanaz a
fény, pompa, még ugyanaz a társalgási nyelv is; a szokások, a
bókolás, az udvariasság, még a bon-mot-k is a párisi magas köröktől
elsajátítva. A divatból minden ki van küszöbölve már, a mi a
nemzeti sajátságokra emlékeztetne. A hölgyek nem hordják már a
hajdani prémes kaftánkákat, a bogláros öveket, azzal a
különczködéssel is felhagytak, hogy a zsebóráikat a hajdíszükről
lógassák alá, a legújabb párisi divat uralkodik a hölgyvilágnál,
csipkéivel és művirágaival. A férfiak pedig egyenruhát viselnek. Az
átalános divat alól csak a czárnő tesz kivételt, ki most is azt a
pávafarkalakban szétterülő sugárküllős fejdíszt viseli, mely magas
termetét még jobban emeli s arczának fenséget kölcsönöz. A czár
pedig polgári fekete öltönyt hord, minden rendszalag nélkül.</p>
<p>Puskinnak, bármilyen későn érkezett is a czifra hangyaboly közé,
nem kerülhette ki a figyelmét, hogy minő változáson ment át tegnap
óta a társaság hangulata az ő irányában. Nem akarják meglátni.
Főrangú tisztek, előljárói észre sem vették s nem viszonzák
üdvözletét; jó barátok, fegyvertársak, a kik felé közelít,
egyszerre találnak valami okot a mellettük álló szomszéddal
beszédet kezdeni, hogy ne legyenek kénytelenek vele szóba állani;
szép hölgyek, a kik még tegnap páholyaikban fecsegtek <span class=
"pagenum"><a name="Page_140" id="Page_140">-140-</a></span> vele,
mikor megpillantják, hirtelen kinyitják a legyezőiket arczuk előtt,
nagyon melegük van. Csak egy úrhölgy méltatja figyelmére. Az a
selyemtől suhogó delnő, a ki Ghedimin herczeg karján lép be a
terembe, a bájos Corinthia herczegnő; a kiről azt mondják, hogy
Ghedimin herczegnek a felesége. Az végig nézi kegyetlen hideg
tekintettel az ifjut, kit jól ismer, kinek tréfáin annyiszor
kaczagott s kinek üdvözlő bókjára ezúttal nincs egyéb válasza egy
megvető ajkpittyesztésnél. A fiatal ember aztán azzal áll boszut,
hogy elfordulva a herczegnőtől, merész szomorúsággal tekint a
herczegnőt kisérő leányra. Az a Gruzi királyleány, Bethsába. A
tolongás miatt pár perczig fel vannak tartóztatva s Puskin ezalatt
észreveszi, hogy a szép királyleány arcza mélyen elpirul szemeinek
égető sugarától.</p>
<p>Mondhatná neki: «soh se pirulj miattam rózsaszálam! holnap én
már odamegyek, a hol apáid hamvadoznak!»</p>
<p>A herczegi párt Arakcsejeff jő elfogadni, s ő vezeti a hölgyeket
az estradeig, a hol a művészek fognak szerepelni, s a hol a
legelőkelőbb vendégek számára vannak fentartva a karszékek.
Ghedimin herczeg elvegyül a fényes egyenruhás alakok között.</p>
<p>A férfiak számára nincsenek ülőhelyek.</p>
<p>A hangversenyt a czár énekkara nyitja meg Beethoven egy
sonatájával, a mit a czár némán, mozdulatlanul hallgat végig, a
czárnő széktámlájára dőlve, s valamennyi ember feje fölött elnézve
a semmiségbe. Csak akkor kezd megelevenülni, mikor a hárfaművész
előlép. Annak feléje siet, karon fogja, a hangjegytámlányát maga
igazítja neki a helyére, s minthogy az ülése nagyon alacsony, hoz
neki egy vánkost, a mivel azt kipótolja. Elfeledi, hogy ő a minden
oroszok czárja.</p>
<p>A művész remekel. Megfelel világhirű voltának. Tapsolni a czár
hangversenyein nem szokás; de az az átalános suttogása az
elragadtatásnak, mely az egész sokaságon, <span class=
"pagenum"><a name="Page_141" id="Page_141">-141-</a></span> mintegy
tündér-sóhajokból eredő zivatar végigzeng, a tapsoknál is
jutalmazóbb siker.</p>
<p>A hárfa után következik Ilmerinen Zeneida kisasszony.</p>
<p>Azt mondja róla mindenki, hogy soha elragadóbban nem énekelte
azt a hattyú-dalt, mint most, s a milyen igazi gyémántok ragyogtak
a hajában, ép olyan igazi könyek tündököltek a szemeiben.</p>
<p>A czár keze önkénytelenül verte az ütenyt az ének alatt.</p>
<p>Szép is volt a leány ez estén: a szokottnál is szebb. Ruhája
tavaszvirágokkal díszítve. Arcza az átszellemülés maga. Lehetetlen,
hogy ez mind csak színjáték!</p>
<p>Három szempár égett rajta leghivebben.</p>
<p>Az egyik Corinthia herczegnőé. Tele gyülölettel, megvetéssel:
keresve a nyitját e bűbájos arcznak, melyen keresztül annak
valójába lehetne kerülni; keresve rajta egy csalfa, egy áruló
vonást, mely kiejti a fölvett szerepből s dühöngve érzé, hogy nem
találja meg azt.</p>
<p>A másik szempár Bethsábáé. A nagy fekete szemek kerekre
felnyilva bámulnak ez alakra, mintha kérdenék. «hát ilyen az
ördög?» Akkor ugyan kell tőle őrizkedni, mert nagyon szép.</p>
<p>A harmadik szempár Puskiné.</p>
<p>Azt érzi, hogy lelkének jobbik fele ott van feloldva e leánynak
szellemében. S e pillanatban végtelen keserűség lepi meg mindazok
ellenében, a kik őt ennek a közeléből száműzni készülnek. Érzi,
hogy Zeneidával együtt elvész lelkéből minden, a mi nemes, s csak a
rossz indulatok mennek útra vele. Máris azoké a vezetés. Kezd
emlékezni Jakuskin szavaira: «ha én kölcsön adhatnám neked azt a
dæmont, Casca dæmonát, mikor ott fogsz állani a szégyenpadon,«
»vele szemközt!»</p>
<p>Ekkor valaki a vállát érinti csendesen. Hátra tekint. A
főudvarmestert látja. Az nem szól neki egy szót sem, hanem tovább
sikamlik a férfi csoport között. <span class="pagenum"><a name=
"Page_142" id="Page_142">-142-</a></span></p>
<p>Puskin tudja már, hogy mire való ez a vállra tett érintés. Ez
tudatja, hogy az illető tartsa magát a terem közepe táján, majd ha
vége lesz a hangversenynek; ő is azon választottak közé tartozik, a
kiket a czár meg akar szólítani. A hogy Jakuskin megjósolta.</p>
<p>Szilajul vágtatott a vér erein keresztül. Ebből a komédiából még
tragœdia lehet!</p>
<p>Corinthia herczegnő a háta mögött álló Arakcsejeffhez
fordult:</p>
<p>– Ma rendkívüli jó hangulatban van Ilmerinen kisasszony.</p>
<p>– Gondoskodtam róla, hogy elrontsam a jó hangulatát. Egy olyan
csapást mértem a szivére, a mi el fogja venni a kedvét a
cselszövényektől. A kisasszony ideálját, Puskin urat, elfogják
küldeni Archangelszkbe.</p>
<p>– S hiszi ön, hogy akkor az a leány utána szökik, s itt hagyja
Szent-Pétervárt?</p>
<p>– Vagy azt teszi, vagy még annál is nagyobb bolondot, de
kénytelen lesz magát leálarczozni.</p>
<p>A czár bókokat mondott Zeneidának s azzal megkezdte a
körtársalgást a férfiak közt; míg a czárnő a hölgyeket hivatta oda
magához, a kikkel beszélni akart.</p>
<p>A czár a nagykövetekkel kezdé el a beszélgetést, aztán
Miloradovicscsal váltott nehány szót, s akkor egy nagy ugrást téve
a rangfokozatok között, széttekintett s a mint meglátta Puskint,
intett neki a kezével, hogy lépjen eléje.</p>
<p>Mindenki visszahuzódott kettőjüktől tiszteletteljes távolba. Egy
czár és egy bűnös. Mindakettő igényli a távolmaradást. De minden
szem őket tartá fogva.</p>
<p>Puskin e válságos pillanatban csodamódon egyszerre nyugodtnak
érzé magát. Oly hidegvérrel állt a czár előtt, mintha a
legközönségesebb emberrel állna szemközt.</p>
<p>– Hát te nem vagy megelégedve a censoroddal? kérdé a czár.</p>
<p>Épen az a kérdés, a mit Jakuskinhoz intézett. <span class=
"pagenum"><a name="Page_143" id="Page_143">-143-</a></span></p>
<p>De Puskinnak védszelleme volt: muzsája, a ki nem hagyta némának,
elfogultnak maradni.</p>
<p>– Sire. A hogy az ember a betegségével szokott megelégedve
lenni.</p>
<p>– Ne haragudjál rá. Ő jóakaratú ember; de kissé ódon fogalmú.
Nem tehet róla. Én olvastam a költeményedet. Nagyon szép. A censor
ki akart belőle törülni valamit, s te azt nem engedted?</p>
<p>– Nem, sire.</p>
<p>– És nem is akarod engedni?</p>
<p>– Nem, sire.</p>
<p>– Jól teszed. Az a legjobb része a költeményednek. De már most
hát mit csináljunk vele? Én a censor ellenére nem tehetek, mert ha
én megengedem azt, a mit ő megtiltott, akkor az egész intézményt
felforgatom vele: arra pedig szükség van. Mit gondolsz?</p>
<p>– Visszaveszem a költeményemet s elégetem, sire.</p>
<p>– Nem úgy lesz. Én azt gondoltam, hogy kiküldjük Lipcsébe, ott
nyomatjuk ki, s úgy hozatjuk be.</p>
<p>– De hát a határvámőrség, sire? szólt bele Puskin.</p>
<p>A czár elmosolyodott ez ötletre… Több történt… Nevetett.</p>
<p>Hangosan elnevette magát.</p>
<p>– No majd az én holmiaim közé csomagoltatjuk: azok nem kerülnek
vizsgálat alá s úgy hozatjuk be.</p>
<p>Puskin reszketett minden tagjában, mint egy vizsgát kiállott
gyermek.</p>
<p>– Várj még! szólt hozzá a czár. Neked jobb lenne költői
tanulmányodat falun folytatnod. Azt hiszem, jó lesz, ha a nyarat
pskovi birtokodban töltenéd el: ott jobban irhatsz.</p>
<p>Ez annyit jelentett, hogy a költő visszakapja elkobzott
vagyonát.</p>
<p>– Sire… itt már csakugyan elakadt a nyelve.</p>
<p>– Minderről azonban senkinek se szólj, nehogy hire menjen.
<span class="pagenum"><a name="Page_144" id=
"Page_144">-144-</a></span></p>
<p>– Csupán egy nőnek, sire, a ki ép olyan szépen tud hallgatni,
mint énekelni.</p>
<p>– Az már tudja… mondá a czár és mosolygott.</p>
<p>Még egyszer mosolygott.</p>
<p>Ez az egy mosolysugár hogy megváltoztatta egyszerre a klimát!
Hogy elolvadtak tőle jegek és havak! A visszatérő Puskin elé csupa
jó barátok, csupa ismerősök, csupa gratuláló arczok ragyogtak
mindenfelülről; a magas urhölgyek egyszerre összecsukták
legyezőiket s nem volt olyan melegük többé: Puskin nem győzte
megújítani a sok régi ismeretséget. Elég ügyes volt mindenkinek azt
mondani, hogy a czár visszaadta pskovi birtokát, de azon föltétel
alatt, hogy a versirásról lemond, a mi tekintélyét a zenithre
emelte. (Mert tudni kell azt, hogy «verseket egyátalában nem írni»
még csak negativ érdem, «rossz verseket írni s azzal felhagyni»: az
már egy kis érdem; hanem «jó verseket írni s azokkal felhagyni» ez
már positiv és igen nagy érdem jó társaságban.)</p>
<p>Még Corinthia herczegnő is odahivatta a nap hősét magához, hogy
megszidja, a miért az imént Puskin rá se akart ismerni. Illik
ez?</p>
<p>Puskin? ő rá!</p>
<p>Ilyen vakmerőségre csak asszonyok képesek s kénytelen az ember
eltűrni nekik. Puskin igen jól mulatott a herczegnővel, s
Bethsábának is be lett mutatva, a kinek igen sok bohóságot
mondott.</p>
<p>Csak Zeneidához nem volt bátorsága közelíteni. Érzé, kitalálta,
megsugta neki a költők divinálási ösztöne, hogy ez az egy
hitelezője az a világon, a kit kerülnie kell, mert a mivel ennek
tartozik, azt soha az életben le nem fizetheti!</p>
<p>Annak nem is volt sem eldicsekedni, sem elhazudni valója, hisz a
czár mondá: «az már tudja!»</p>
<hr class="tb" />
<p>A czár mosolygott. S ettől minden kedély egyszerre felderült.
Meg volt törve az örök búskomor egyformaság, <span class=
"pagenum"><a name="Page_145" id="Page_145">-145-</a></span> mely
mint varázs, feküdt az egész társaságon. Csak őszi napsugár volt
az. Alkonysugár az esőszak alatt.</p>
<p>Hanem a kinek ez a fordulat sehogy sem tetszett, az Arakcsejeff
volt. Pskov nem a világ vége. Ha Puskin csak odáig utazik, az
Ilmerinen kisasszony cselszövényeit meg nem zavarja, mert azért
annyiszor találkozhatnak, a mennyiszer akarnak. Nem értette, hogyan
történhetett ez? Hogy a czár Ilmerinen kisasszonyt kegyeli, azt
tudta jól, s hogy Zeneida a maga kedvencz költőjét megmenteni
törekedett, az is világos volt előtte. De mindez még nem elég arra,
hogy a czár épen az ellenkezőjébe csapjon át annak a
kedélyhangulatnak, a mit ő, (a mindenható kegyencz,) számára
elkészített. Itt még valami más kéznek és más rugónak is bele
kellett játszani.</p>
<p>Azok között ellenben, a kiket a szokatlan derű arra vett, hogy a
zivatar elleni burkaikból kibújjanak, volt az ifjú Arakcsejeff.</p>
<p>Elfeledte atyja tanácsát, hogy iparkodjék magát jól az árnyékban
tartani; nem gondolva rá, hogy a mellén ragyogó érdemrend kölcsön
van kérve, s annak a gazdája jelen van a társaságban, előhagyta
magát csalni a felszínre, s ott tévelygett azok között, a kik a
szép hölgyeknek udvarolnak.</p>
<p>Egyszer aztán azon vette magát észre, hogy szemközt jő rá a
czár.</p>
<p>Tiszteletadó félreállással akart előle kitérni, de a czár
egyenesen hozzája lépett s azon kezdé a beszédet, hogy:</p>
<p>– Ejh! Arakcsejeff, milyen szép gyémántjaid vannak!</p>
<p>A megszólított vakmerő alázatossággal felelt:</p>
<p>– Sire! Felséged kegyéből van szerencsém azokat viselni.</p>
<p>– Csodálatos! szólt a czár. Ezek a gyémántok tökéletesen
olyanok, a minők az én Vladimir rendcsillagomat ékesítik.</p>
<p>Jevgen urfi azt hivé, hogy itt csak a vakmerőség segít.</p>
<p>– Sire, vannak gyémántok, a mik egymáshoz meglepően
hasonlítanak! <span class="pagenum"><a name="Page_146" id=
"Page_146">-146-</a></span></p>
<p>– Én pedig azt hiszem, hogy ez az én csillagom, a mit te itt
viselsz. Egy Vladimir-rend itt van a zsebemben, a minek a
szalagjára a te neved van írva.</p>
<p>– Sire! Kegyelem! Rebegé Jevgen s a térdei megrogytak
alatta.</p>
<p>– Csitt! Csak nem fogsz kegyelmet kérni itt az egész udvar
előtt? Eredj haza! Az érdemrendet, a mi rajtad van, már most
tartsad magadnak; mert én nem fogom viselni, miután te hordoztad!
Takarodj!</p>
<p>– Rossz tanács vitt bele Sire! (Az ifjú kész volt elárulni az
apját.)</p>
<p>– Nem kérdezem, ki adta? Holnap eredj az atyádhoz, ott megtudod,
mi vár reád.</p>
<p>E jelenet után a czár hirtelen elhagyta a dísztermet s szobáiba
vonult vissza. Arczára visszatért az előbbi fagy. Még az
üdvözléseket sem viszonozta senkinek.</p>
<p>Arakcsejeff, ki távolról látta e jelenetet, utána ment a
czárnak, de az nem bocsátotta maga elé. Azt izente neki, hogy
várjon.</p>
<p>S a mindenható kegyencz ott várt a czár elfogadótermében éjfél
után két óráig.</p>
<p>Akkor kijött hozzá a czár. Kezében egy csomó iratot hozott.</p>
<p>– Mit gondolsz Alexej Maximovics, szólt a kegyenczhez, jó
gondolat volt tőlem a Szofienszkaja postát felállítani?</p>
<p>– Kétségtelenül jó volt. Ez adott alkalmat a népnek, kivánatait,
panaszait közvetlenül a czárhoz juttatni levél utján.</p>
<p>– Az ember néha érdekes dolgokat tud meg. Ma reggel például egy
czigányleánytól kaptam egy levelet, a melyben egy gyémántokkal
kirakott Vladimir-rend is volt. A levélben le van írva
körülményesen, mi módon jutott ez az érdemrend a czigányleány
kezébe. Olvasd el kérlek.</p>
<p>Arakcsejeffet az ájulás környékezte, a midőn e levélen
végighatolt. <span class="pagenum"><a name="Page_147" id=
"Page_147">-147-</a></span></p>
<p>Ez kegyetlen nagy csapás volt a szivére. Épen a szivének arra az
érzékenyül maradt kis idegecskéjére, a hol még fáj; és ha fáj,
iszonyuan fáj. Az apai szeretetét találták el. Ő készült azoknak a
szivébe belevágni késsel, s azok találták el az ő fedetlen részét.
Hogy ezt Zeneida rendezte így, az kétségtelen. Lehetetlenné akarják
tenni Arakcsejeff megmaradását a czár mellett. Ő akarta azokat
kiverni innen s azok verik ki őtet.</p>
<p>De csalatkozni fognak.</p>
<p>Száraz, hideg hangon szólalt meg, összehajtva a vádoló
levelet.</p>
<p>– A bűnösnek meg kell lakolni.</p>
<p>– Elég büntetésnek találod-e, ha Uralszkba fog küldetni?</p>
<p>Uralszkba! – Ez annyi volt, mint soha sem látni őt többé. A
kedves, egyetlen fiut, a szeretett gaz kópét; a kiért élt, a kinek
számára kincseket kincsekre halmozott; a kiben nevét az utókorra
átörökíteni hitte: azt eltemetni most egy kirgiz puszta sivár,
kopár sziklái közé! – De hát hogyha Puskinnak jó lett volna az,
azért, mert egy versét nem engedte megcsonkítani, ne legyen jó egy
katonának, a ki éjszaka kirabolja az utczán-járókat? Pedig mégis
szeretné őt kimenteni. Hisz ez nem volt vétek, csak legénykedés, a
minő a «Ritter»-világban széltében divott, a mit Henrik angol
király koronaörökös korában maga is gyakorolt. Csak könnyelműség,
de nem vétek!)</p>
<p>Elhallgatta a védelmet. Átérzette, hogy ha könyörögni fog a
czárnak fiáért, meglehet, hogy az megkegyelmez neki, de ennek az
lesz az ára, hogy az ő befolyása megsemmisül. Csalatkoztak az
ellenségei, ha erre számítottak.</p>
<p>– Egyetlen fiam volt, – mondá szakgatott hangon, – jobban
szerettem őt, mint az egész világot; – de a czárt jobban szeretem,
mint a fiamat. – Veszszen el, ha vétett!</p>
<p>S aláirta a rendeletet, mely fiát száműzi Uralszkba.</p>
<p>S akkor megcsókolta a czár kezét. <span class="pagenum"><a name=
"Page_148" id="Page_148">-148-</a></span></p>
<h2>AZ APA BOSZUJA.</h2>
<p>Arakcsejeff úgy vált meg a fiától, hogy el sem búcsuzott
tőle.</p>
<p>Neki végig kellett játszani a vén Brutus szerepét.</p>
<p>Ismerjék meg benne ellenségei az ős római jellemet s
reszkessenek tőle.</p>
<p>Csakhogy az a római jellem erősen vegyítve volt nála a
sarmatával.</p>
<p>Alá tudta irni egyetlen fia száműzetését, mint Foscari, de nem
azért, mert a bűnös megbüntetésénél nem ismer személyválasztást,
hanem valódi orosz hűségből uralkodója iránt, hogy hatalmas állását
még jobban megerősítse, hogy azoknak, kik őt ily kegyetlenül
sujtották, visszaadhassa azt a csapást.</p>
<p>Messziről készült hozzájuk, egynek sem bocsájtott meg
közülök.</p>
<p>A mely napon fia amaz útra kelt, a honnan ritkán tér valaki
vissza, jött hozzá Magniczki jelenteni, hogy a rendőrség
kézrekerítette Diabolkát, a czigány leányt. Mit tegyenek vele?
megkorbácsolják-e a piaczon? levágott hajjal, felhasított orral
elküldjék a Balkán-tó mellé? ok van rá elég. Csavargás, csábítás,
feslett erkölcs, mind bebizonyíthatók rá. Aztán czigány leány, a
barna bőre elég vád ellene.</p>
<p>– Hozzátok őt ide hozzám szólt Arakcsejeff. – Ti nem tudtok még
ahhoz, hogyan kell büntetni? Hisz ez egy vadállat, a ki az ütést
csak addig érzi, a míg sajog. Ez nem szégyenli azt, ha a piaczon
félmeztelenre vetkőztetve megkorbácsolják, s képes lesz az alatt
nevetni. Mit ér ennek «most» a büntetés? Előbb fel kell benne
ébreszteni azt, a mi minden emberben megvan, csak alszik: az
önbecsérzetet. Aztán akkor mérni rá a csapást, a mikor már nemcsak
a bőre érzi meg. Küldjétek hozzám a leányt.</p>
<p>Diabolka nemsokára ott állt Arakcsejeff előtt, a két
<span class="pagenum"><a name="Page_149" id=
"Page_149">-149-</a></span> keze bilincsben hátra kötve. Daczos
arczába lelógtak kuszált hajfürtjei, vad szemei csak úgy villogtak
elő közülök. A két lábán is bilincs volt.</p>
<p>– Te vagy Diabolka, az utczai tánczosnő? – kérdé a főúr.</p>
<p>– Én hát, nem hallod, hogy csörögnek a castagnetteim? – felelt a
leány, összeütve bokáin a bilincseket.</p>
<p>– S tudod, hogy én ki vagyok?</p>
<p>– Tudom. Egy utonálló rablónak az atyja.</p>
<p>– Igazad van. Fiam vétkezett, meglakolt. Magam irtam alá az
itéletét. Te adtad őt fel?</p>
<p>– Ha akarnám, eltagadhatnám, de nem teszem.</p>
<p>– Hiszen te irtad a levelet a czárnak.</p>
<p>– Pedig irni sem tudok, mégis én irtam.</p>
<p>– Valaki fogta a kezedet, úgy iratta veled a betüket.</p>
<p>– De annak a nevét nem tudod meg tőlem soha.</p>
<p>– Tudtad, hogy mit irsz le a kezeddel?</p>
<p>– Tudtam.</p>
<p>– Akkor azt is kellett tudnod, hogy nemcsak azt veszíted el, a
kit feladtál, hanem saját magadat is, a miért a Vladimir-rendet
elloptad.</p>
<p>– Hiszen visszaadtam.</p>
<p>– De mégis tolvaj voltál s ezért a pellengérre kerülsz.</p>
<p>– Álltak ott már nálamnál külömb asszonyságok is.</p>
<p>– Válladra tüzes vassal fogják odasütni a billogot.</p>
<p>– Hisz így is tudja a bőrömről minden ember, a ki rám néz, hogy
czigány vagyok. Mindenféle rossz vagyok.</p>
<p>– Lásd. Én nem hiszem azt. Ma vesztettem el egyetlen fiamat, te
miattad, te általad. Egész hajnalig zokogva forgolódtam az ágyban.
Korán reggel fölmentem a kápolnába s ott fogadást tettem Isten
előtt, hogy azt a szerencsétlent, a ki gyermekemet semmivé tette,
meg fogom szabadítani – testben, lélekben. – Legelőbb is fel fogom
nyittatni békóidat. <span class="pagenum"><a name="Page_150" id=
"Page_150">-150-</a></span></p>
<p>– Ne fáraszd ide a porkolábot. Le tudom én azokat vetni magam
is, ha én akarom és te megengeded.</p>
<p>A czigány leánynak olyan picziny kezei voltak, hogy a békókat,
mint egy pár keztyűt, huzta le azokon keresztül; s hogy aztán még a
lábairól is levegye a bilincseket, még csak le sem kellett neki
érte ülni a földre; a féllábát fölemelte s a másikon ellensulyozva
magát, egyik vasat a másik után huzta le hajlékony kicsiny
lábfejeiről.</p>
<p>A leány ott állt Arakcsejeff előtt, a lehuzott lánczos békó
egyik végét a kezében tartva. Képes volt rá, hogy annak a békónak a
másik végével, mint a csatacsillaggal, olyan ütést mérjen akárkinek
a fejére, a mit az el nem fog felejteni.</p>
<p>S a vadállat-szelidítő az elszabadított párduczczal egyedül volt
a kalitban.</p>
<p>– Hallgasd, hogy mit akarok veled tenni.</p>
<p>A szép leopárd olyan állást vett, mintha ugrani készülne.</p>
<p>Arakcsejeff pedig nem játszott most a tőrbottal, mint szokott.
Semmi fegyver sem volt a kezeügyében.</p>
<p>– Én neked tisztességes helyet szerzek, a hol nyugodtan,
becsülettel élhetsz, magadat kiművelheted, lelkedet nemesítheted,
megjavulhatsz.</p>
<p>– De én nem akarom! Nekem nem kell semmiféle kolostor! Sem
imádkozó apáczák, sem szenteskedő papok. Én nem dolgozom, a míg nem
ütnek, s ha ütnek, sem imádkozom.</p>
<p>– Egyikre sem fognak kényszeríteni. Én nem akarlak téged sem
kolostorba, sem javító-intézetbe küldeni, hanem falura. Nekem van
egy falusi kastélyom, a melyben egy igen kedves barátném lakik.</p>
<p>A czigány leánynak most egyszerre nagyot villantak a szemei.
Eldobta kezéből a fenyegető lánczos bilincset s azzal egyszerre
széthárítva homlokáról a bozontos hajtincseket, örömtől ragyogó
arczot mutatott a főúr elé.</p>
<p>– Ah! Te engem a Daimonához akarsz küldeni? <span class=
"pagenum"><a name="Page_151" id="Page_151">-151-</a></span></p>
<p>– Igen, a Daimonához.</p>
<p>Ah! A szigorú Cato Censoriusnak még egy érzékeny ideg volt a
szivében. Sokkal érzékenyebb még, mint a mely fia balesete miatt
sajgott.</p>
<p>A Daimonáról sokat tudtak beszélni. Csupa rosszat.</p>
<p>És a mit beszéltek róla, még mind csak töredéke, árnya volt a
valónak.</p>
<p>Egy nő, a kit a czár kegyencze imádott! Jobban, mint minden
földi és mennybeli szenteket. Annál tölté minden idejét, a mit az
államügyektől ellophatott. Az volt életének napvilága. Az volt az ő
zsarnoka és boldogítója. Olyan kegyetlen, olyan durva, oly
indulatos nő, hogy azt senki más nem szerethette, csak Arakcsejeff.
Épen azért szerette tán? A ki Arakcsejefftől valami kegyet ki akart
nyerni, a ki valami boszuját ki akarta engesztelni, annak a bálvány
elé kellett járulni előbb, s annak a lábaihoz lerakni áldozatait.
Még pedig értékes áldozatot, nem valami kecskegidót! A zsarolás, a
mit Daimona elkövetett, hirhedt volt a birodalomban.</p>
<p>Diabolka korallpiros ajkai közül a két fehér fogsor úgy
világított elő!</p>
<p>– S te szivesen elmégy a Daimonához? – kérdé a főúr.</p>
<p>– Hogyne? Hisz az is olyan magamforma némber.</p>
<p>– Nem azért küldelek oda, hogy szolgálj neki, hanem hogy
barátnéja légy.</p>
<p>– Oh, mi nagyon jó barátnék leszünk egyszerre!</p>
<p>– Ő unja magát s te tudni fogod őt mulattatni.</p>
<p>– Még a gondolatait is kitalálom.</p>
<p>– Ha meg fog szeretni, igen jó dolgod lesz nála. Kapsz tőle szép
ruhákat, ékszereket, paripát, a min lovagolsz.</p>
<p>– És korbácsot, a mivel segítek neki rabszolgákat ütni.</p>
<p>– És aztán, ha jól viseled magadat, ha finom kisasszony válik
belőled, akkor a Daimona férjhez is fog adni.</p>
<p>A leány arcza erre a szóra egyszerre megint elsötétült.
<span class="pagenum"><a name="Page_152" id=
"Page_152">-152-</a></span> Egyet rázott a fején, a mire zilált
fürtei ismét a homlokára hullottak; két öklét indulatosan csapta a
tomporaihoz s lábaival dobbantva, dörmögé összeszorított fogai
közül:</p>
<p>– Nem megyek oda!</p>
<p>Arakcsejeff gonoszul mosolygott.</p>
<p>Folytatá azon a kegyes atyai hangon:</p>
<p>– Értem a dolgot. Neked van itt a czigányok között valami
szeretőd.</p>
<p>– Bátyám! – mondá a leány haragosan.</p>
<p>– No hát «bátyád!» A czigány leányok szemérmesek, nekik csak
bátyjaik vannak. Hátha ezt a bátyádat is elküldeném a Daimona
kastélyába? Ő jó lenne ott a jobbágyok felügyelőjének.</p>
<p>– Lehetne az? – kiáltá a leány kitörő örömmel.</p>
<p>– Bizonynyal úgy fog lenni. Együtt küldelek titeket a
Daimonához. S ti lesztek ott az ő belső megbizottai.</p>
<p>Diabolka e szóra odaveté magát arczczal a főúr lábaihoz s
összecsókolá azokat. Arekcsejeff pedig keresztyéni szelidséggel
simogatá meg a czigány leány borzas, kondor fejét.</p>
<p>S a lábcsókolás és fejczirógatásnak e pillanatában mind a
kettőnek a szíve tele volt a boszu kifinomított ötleteivel: a
czigány leány tudatlan lelkében épen olyan messzeható terv
keletkezett Arakcsejeff ellen, mint a milyet az szőtt-font az ő
megkínzására, s a czigány leány épen úgy tudott tettetni, hazudni,
szinlelni, eltitkolni, teste lelke érzéseit megtagadni, mint az
államférfi. A vademberek és a diplomaták erénye!</p>
<p>Vajjon melyiké sikerül?</p>
<p>Diabolka és a «bátyja» még az nap elszánkáztak Arakcsejeff
falusi lakára, a hol már várta őket Daimona. <span class=
"pagenum"><a name="Page_153" id="Page_153">-153-</a></span></p>
<h2>ÉGVERESLÉS.</h2>
<p>Arakcsejeffnek az volt a legfőbb gondja, hogy a czárt kiragadja
ellenségei befolyása alól.</p>
<p>Erre legjobb alkalom volt a katonai coloniák meglátogatása.</p>
<p>E monstruosus eszme Arakcsejeff agyában fogamzott; ő volt e
katonai telepek létrehozója. Fél millió katonát, a ki
végigharczolta a nagy európai hadjáratokat, azzal jutalmaztak meg,
hogy ezredenként elhelyezték őket az állam birtokaiban
telepítvényesekül a jobbágyok közé. A parasztok tanítsák meg a
katonákat szántani-vetni, s a katonák tanítsák meg a parasztokat
fegyvert forgatni. Így papirra leírva rémséges nagy gondolat! Az
államnak e rendszer mellett időjártával három millió betanult,
ezredekre osztott katonája lesz s azoknak a tartása nem kerül
semmibe.</p>
<p>A kapa eltartja a puskát.</p>
<p>Hanem egy adatot kifelejtett az állambölcs a számításából. Azt,
hogy a paraszt tenyere nem szereti a puskát s a katona tenyere nem
szereti a kapát.</p>
<p>A czár legelső útja a nowgorodi katonatelepeket érinté.
Arakcsejeff is vele járt. Nagyon hirtelen visszatértek belőle: a
mit a hivatalos hirlapok azután úgy magyaráztak ki, hogy a czár
mesés sebességgel szokott utazni s hihetetlen utakat tesz meg
egyfolytában. Az uráli útját négy hét alatt végezte be.
Éjjel-nappal vágtatva szokott járni. Aztán leirták a nagyszerű
fogadtatást minden városban, a varázsszóra emelkedett új telepek
közepett, a fényes diadalkapukat, a számos küldöttséget, a népies
ajándékokat, a mikkel mindenütt tanusítá a nép uralkodója iránti
határtalan hódolatát. A nagy katonai szemlék is apróra le voltak
irva s senki abban nem kételkedett, hogy azok mind akképen
történtek meg rendén.</p>
<p>Arakcsejeff e körút bevégeztével Varsóba utazott – hivatalos
<span class="pagenum"><a name="Page_154" id=
"Page_154">-154-</a></span> küldetésben. Az is be volt jelentve a
hivatalos lapokban, minden commentár nélkül.</p>
<p>A szép junius hó egyszerre meghozta a tavaszt Szent-Pétervárra
is. Nariskin Zsofia szobája tele van gyöngyvirágokkal. Minden
edénykében, gyertyatartóban, kosárkában gyöngyvirág van. Az ő
kedvencze.</p>
<p>A rossz hónapok elmultával az ő egészsége is helyre látszott
állni, legalább most gyámol nélkül tud vegigsétálni a szobában s
többet gondol az étvágyára, mint a gyógyszerekre. Nagyon számít rá,
hogy a jövő télen már az udvari tánczestékbe is el fogják vinni.
Egy nagynénje fogja bevezetni a társaságba. Talán még menuettet is
szabad lesz tánczolnia.</p>
<p>Bethsábát most nagyon sokszor óhajtja látni. Ő tőle
kérdezősködik a felől, hogy milyen az az udvari bál? A királyleány
látott már egyet.</p>
<p>A czár hazatérte után egy napon megint meglátogatta Bethsába
Nariskin Zsófiát.</p>
<p>– Ah, hogy tele van a szobád gyönyvirággal. Ki küldte ezt
neked?</p>
<p>– Ki küldte volna más, mint az atyám.</p>
<p>Bethsába előtt nem volt titka Zsofiának. Úgy hítta a czárt, hogy
«az atyám».</p>
<p>– Itt volt nálad?</p>
<p>– Egy egész estét itt töltött. Oh ha tudnád, milyen szomorú este
volt az! – Én szintúgy félek tőle már.</p>
<p>– Megharagítottad talán?</p>
<p>– Ellenkezőleg. Azért félek tőle, hogy olyan nagyon szeret.
Mikor itt megáll előttem, kezemet két kezébe szorítva, sokáig néz
rám hallgatva, hogy végre nem állhatom a némaságát: «mi bajod?
mondd meg, mi fáj!» Aztán azt feleli rá mélán: «az a bajom, hogy
nem mondhatom meg senkinek, mi fáj!» – «Hát egy ilyen nagy embernek
is lehet baja, a min nem tud segíteni?» Akkor a szivére mutat s azt
mondja: «Itt van az!» Én aztán addig könyörgök neki minden szép
hizelgő <span class="pagenum"><a name="Page_155" id=
"Page_155">-155-</a></span> szóval, hogy fedezze fel nekem, mi
bántja? hátha az én együgyü gyermek-eszemmel tudnék kitalálni
valamit, a mi ezt a bajt meggyógyítja, vagy legalább megenyhíti?
míg egyszer aztán odahúz magához, a fejemet ölébe veszi s azt
mondja: «Beteg vagyok, és nincs orvos a világon, a kinek elmondjam
a bajomat; nyomja a lelkemet valami, és nincs pap, a kinek azt
meggyónjam. Éjjel rettegek az álmaimtól, s nappal a gondolatimtól.
Félek az egyedülléttől, s félek a sokaságtól. Tudom, hogy senki sem
szeret. Tudom, hogy el vagyok itélve». – «Kitől?» – «Az Istentől és
az emberektől, – mindenki hizelkedik szemembe, csak az, a mi ide
benn dobog, mond igazat és vádol!» – «Nem igaz! kiálték én fel
hevesen; ez is igazat mond, a mi itt dobog, s az téged dicsér,
imád, szeret! Hadd halljuk, vitázzanak egymással. A két szív.» –
Erre megölelt. S aztán azt suttogá: «Legyen úgy. Hiszen senki ellen
a világon nem vétettem oly nagyot, mint te ellened. Miért ne
gyónnék meg neked? te az én martyrom vagy; ha te feloldasz, fel
vagyok oldva!» S azzal letérdelt elém és oh minő keserű szavakat
beszélt! Nehéz azokat utána mondani. – «Lásd: én atyámnak
holttestén keresztül léptem a trónra. Én elfogadtam az ő gyilkosai
kezéből a koronát és föltettem azt a fejemre. Mikor halála hirét
hallottam, nem sírtam, megkönnyebbültem, hogy haragja nem érhet
többé utól; mert haraggal vált el tőlem. Hány csatamezőn kerestem a
bünhődést! Nem találtam. Homlokomra volt irva, hogy kikerüljenek a
golyók, a mik körülem búgtak, mint a saskeselyük; ki volt rám
mondva, hogy úgy kell bűnhödnöm, a hogy vétkeztem. Vasból volt a
szivem, mint fiunak az apám iránt! Jaj! mit kellett szenvednem,
mint apának, gyermekei miatt? Valamennyi gyermekem koporsóját mind
én kisértem ki a sírboltba. Utolsóm és egyetlenem te vagy! Mint a
féreg, úgy vonaglok a sors lába alatt, mikor rád gondolok, mikor
arczodat nézem. Hát te is az én nagy tévedéseim elitéltje
lészesz-e?» – Én aztán megvigasztaltam, hogy nincs már <span class=
"pagenum"><a name="Page_156" id="Page_156">-156-</a></span> semmi
bajom, hogy boldog, nagyon boldog és egészséges leszek, és őt
végtelen sokáig fogom szeretni. Ezen aztán sirtunk mind a ketten.
«Nem rettegek magam miatt, suttogá ő. Én látom a fejem fölött függő
kardot, hallom a csendes éjben, hogy fenik a kést palotám
szegletkövéhez: készen vagyok rá. Vérben jutottam a trónra, vérben
kell leszállanom. De rettegek te érted! Isten itélete ne sujtson
téged is az én vétkem miatt!» Én aztán fölemelem őt és beszélek
neki olyan okos szavakat, hogy magam is csodálom, ki sugja azokat
nekem, holott rendesen oly együgyü vagyok. Elmondok neki százféle
vigasztalást, míg utoljára mosolyra kényszerül s azt mondja:
«Christ’eleison!» Már annyira is vetemedtem, hogy elkezdtem
politizálni. Igen bizony; állami dolgokról beszéltem neki. Azt
mondtam neki, hogy mit nyugtalanítod te magadat ilyen rémeszmékkel?
nem olyan rossz emberek a te népeid, mint más uralkodóké. Én
ismerem a világot jól! Láttam én olaszokat, németeket, francziákat
ünnepnapokon, mikor jól ittak; azok mind kiabáltak, veszekedtek,
még verekedtek is. Aztán elnéztem a te népedet, ha ünnepnap sokat
ivott; ez se nem kiabál, se nem verekedik, csak dülöngél,
csókolódik és nevet.</p>
<p>– Hát aztán erre sem nevetett?</p>
<p>– Csak megcsókolt. Azt mondta, hogy nagyobb állambölcs vagyok
Talleyrandnál és Metternichnél; hanem nagy hamar elkomorodott.
«Látod kis leánykám, az csakugyan így volt «hajdan», a hogy te
láttad, öreg szemeddel. Hanem az újabb időkben valami szállong a
légben, a mitől a legbékésebb népek is feldühödnek, hogy a ki
tegnap látta ugyanazon embereket, ma nem ismer rájuk, mikor újra
összekerül velük. Hallgasd meg csak, mi történt velem az utamban? a
miről nem szól senki, a mit jól titokban fognak tartani, s nem
hirdetik odább a hirlapok és az évkönyvek. Mikor a petrovszki
katonatelep felé közelítettem, már alkonyodott, a lemenő nap az
eget beborító bárányfelhőket bíborvörösre festette. Olyan volt
<span class="pagenum"><a name="Page_157" id=
"Page_157">-157-</a></span> az, mint egy összevissza tépett
császári palást. (Ezért én aztán meg is fedtem, hogy minek mond
ilyen hasonlatokat? Kinek volt már valaha a világon összetépett
császári palástja? Ő erre azt felelte: Julius Cæsarnak, a többek
között.) «Az égvereslés szelet jelent.» «Az csak előitélet,» mondá
Arakcsejeff. Az alkony viharjósló verőfényében a petrovszki nagy
telephez vezető úton felállított diadalkapu úgy tünt fel a
távolból, mint egy csupa aranyból összerakott tündérlugas. Az
útközben elmaradozott többi díszkapuk mind fenyőgalyakból voltak
összerakva, a mi sötétnek marad, ha a nap rásüt is. Vajjon miből
lehet ez, hogy úgy ragyog? Roppant néptömeg vette körül a
diadalkaput. Mikor aztán közel értem hozzá, megtudtam, hogy miből
van az? Oh én sok diadalív alatt haladtam már keresztül, a mik
üdvözletemre voltak emelve. Láttam diadalkapukat bársonyból,
selyemből. Láttam olyant, melynek két oszlopát csatákban elfoglalt
ágyúk tömege alkotta, a boltívet ellenséges zászlók mennyezete
árnyazta körül, s közepén a korona elesett hősök arany rendjeleiből
volt kirakva s körülötte a szétsugárzó aureolet elfogott tábornokok
kardjai képezték; hanem a petrovszki diadalkapu túltett
valamennyin. Az, a mit a lemenő nap verőfénye a távolból aranynak
mutatott, nem volt egyéb, mint rongyos ingek és szoknyák
felaggatott halmaza, koldustarisznyák, mint lecsüggő lampionok az
ívhajlaton, s a koronát legfenn képezték egy lyukas fenekű kondérba
tüzködött mankók. Diadalív rongyos ingekből és koldustarisznyákból!
Míg én a bámulattól megmerevedve néztem a szörnyalkotványra, a
néptömeg közül elém lépett egy hosszú ősz szakállú férfi,
valamennyi között a legrongyosabb, kezében a szokásos üdvözletül
hozott fatállal és azon egy kenyérrel. S így szólt hozzám: «Ime itt
van az a kenyér, a minőt a te katonáid számunkra meghagytak. Ízleld
meg. Fenyőkéreg lisztjéből van sütve. A szokásos sót nem tehettük
mellé, mert azt csak könyeinkből ismerjük. Íme e diadalíven
láthatod összes drágaságainkat, <span class="pagenum"><a name=
"Page_158" id="Page_158">-158-</a></span> a mit katonáid még
meghagytak nálunk, feleségeink, leányaink rongyos ingeit és
szoknyáit. Azért nincsenek ők maguk jelen, mert mezitelen nem
jöhettek ide. A tizenkét ártatlan hajadont nem állíthattuk ki
üdvözletedre, a hogy a hetman parancsolá; mert a mi környékünkön, a
mióta katonáidat ide telepítetted, ártatlan hajadon nincs!»</p>
<p>– E szókra Arakcsejeff parancsot adott a kisérő testőrkozák
szotnyának, hogy verje szét a lázadó csoportot. Hanem azok nem
voltak lázadók, csak kétségbeesett emberek. A mint a
trombitarecsegés felhangzott, mint egy jelszóra, egyszerre mind
arczraveték magukat a lovak lábai előtt, az út széltében,
hosszában, s ott a földön fekve ordíták valamennyien, kezeiket és
arczaikat felém emelve: «Szabadíts meg minket a katonáidtól! Vidd
el tőlünk a fegyvereseket! Mi nem akarunk fegyver alatt állni! Mi
jámbor parasztok vagyunk. Dolgozni akarunk. Gázolj át rajtunk, ha
tovább akarsz menni!» Nem lehetett az utat ellepő néptömegtől
megmozdulni. A lovak nem taposnak rá a földön fekvő emberre. Se
haragos szó, se biztató kegymondat nem használt. Egyre azt
kiabálták: vidd el közülünk a katonákat! Még soha uralkodó ily
gyötrelmes fogságba nem esett. Végre e kínos helyzetből
kiszabadulásra segély érkezett. A katonai telep felől rendes zárt
hadsorban közeledett az országúton a veteránok tömege. Élükön egy
tamburmajor: az is olyan vén, hosszú szakállú ficzkó, minő a
parasztok szónoka. Megismertem eylaui granátosaimat. Ezek tudták,
hogyan kell útat csinálni a hadoszlop előtt, ha akadály van közben.
Egy trombitajelszóra előléptek a sappeurők s az útban heverő
parasztokat szépen megfogták kezeiknél, lábaiknál fogva s egyiket a
másikra fektetve, utat nyitottak az előnyomuló dandárnak. A hosszú
szakállú szónok, a mint elém jutott, leütötte a kezében hozott
zászlót a földbe s elkezdett hozzám beszélni. «Uram ne hagyj minket
tovább ez átkozott helyen! Hűségesen szolgáltunk a harcztéren
tizenöt <span class="pagenum"><a name="Page_159" id=
"Page_159">-159-</a></span> esztendeig, küzdöttünk francziával,
némettel, olaszszal, ne küldj most bennünket küzdeni ürgével,
sáskával, hernyóval, földevő féreggel; s a mi rosszabb
valamennyinél: a paraszttal. Mi ifjuságunkban megtanultunk
harczolni mint a medvék, vénségünkben nem tanulunk meg szántani,
mint az ökrök. Puskához, kardhoz szokott a tenyerünk, nem áll neki
a kasza, kapa sehogy s a paraszt kineveti ügyetlenségünket. Vigy
minket ellenség földére, a hol minden bokor mellett egy gyilkos
leskelődik, csak itt ne hagyj minket a parasztjaid között! Küldj
hadjáratra a hitetlenek ellen, a kik, ha mi szúrjuk, visszaszúrnak,
csak itt ne hagyj a paraszt között, a ki szid, ha szépen kérjük,
szid, ha ütjük, s akkor is jajgat, ha ránézünk! Zárj be minket
ostromolt várakba, a hol megeszszük az elesett ló húsát,
puskaporral sózva s szomjuságunkban lenyaljuk a falról a nyirkot;
csak arra ne kényszeríts, hogy a keserves földből, Isten csapásai
között, csaló, tolvaj paraszt irigysége mellett teremtsük elő az
elátkozott kenyeret! Temess el minket a tetemhalmok alá a
csatatéren; de ne temess el élve a katonai koloniákba! Átkozott
legyen a neve, a ki kitalálta őket!» Arakcsejeff megfuvatta a
trombitákat, hogy elfojtsa a szónok szavait, a mire aztán egyszerre
a parasztok is, a katonák is kitőrő ordításra zendültek fel, hogy
az elnyomta a trombitaszót. Ilia (így hiják a czár vén kocsisát)
erre, minden parancsszó nélkül, visszafordítá a lovakat, s az úton,
a melyen idáig jöttünk, visszahajtott. A rongyászok diadalívén nem
haladtunk keresztül. Ott dicsőséges körutam véget ért. Haza értem.
S most aztán olvasom a fényes leirásokat a lapokból, a mik a
diadalutam emlékét megörökítik. Az égvereslés hát mégis vihart
jelent.» Ezt beszélte el nekem szegény atyám.</p>
<p>– Ez bizony nagy szomorúság egy olyan úrra nézve, ha azok nem
akarnak boldogok lenni, a kiket ő boldogokká akarna tenni. Az én
apámnak boldogabb népe volt. Miért nem megy a te apád ő hozzájuk?
Most az ő népe az is. <span class="pagenum"><a name="Page_160" id=
"Page_160">-160-</a></span></p>
<p>– Hallod-e Bethsába, az jó eszme! Ne felejtsük el! Majd egyszer
hozzuk azt elő neki. A mikor jobb kedve lesz. De most nagyon
levert. Mikor búcsut vett tőlem, ismét visszajött. «Elfelejtettem
tudakozódni hogyléted felől.» «No lásd, ez nagyon jó, mondám én,
ebből az látszik, hogy igen jó szinben vagyok.» Aztán gyanakodva
nézett az arczomra: «Mindíg ilyen piros az, vagy csak néha gyullad
ki?» Én aztán nevetve biztosítottam róla, hogy bizony mindíg ilyen
az. «De hát miért féltesz úgy? Hát nem tudja-e az Isten, hogy olyan
nagyon szeretsz s nem vagy-e te az ő felkentje, választottja? S nem
imádkozol-e te érettem hozzá?» «Nagyon jól tudja Isten, hogy
szeretlek, felelt ő szomorúan; de hát nem volt-e Dávid király is az
ő felkentje, választottja, s nem hangzott-e fel éjente a szent
király kétségbeesett zsoltára hozzá: «Éjjel kezem feltartom. Az
égre hozzád nyujtom!» S nem vette-el el mégis tőle a kedves
gyermeket, kiben megbüntette, a mit Bethsábával vétkezett?»</p>
<p>– Te! ki volt az a Bethsába? szólt közbe hirtelen a királyleány.
Hát csakugyan élő lény volt az én névelődöm?</p>
<p>Hasztalan lestem eddig, hínak-e mást is a társaságban ezen a
néven? hasztalan kutattam a naptárban, van-e ott ilyen szent? nem
találtam rá. Keresztanyám, a herczegnő, a ki ezt a nevet
választotta a számomra, mikor megkereszteltek, (hat éves koromig
pogány voltam) mikor kérdeztem tőle, miért nincs a nevem a
naptárban, azt mondta, hogy az csak elforgatott mása az
Elisabethnek, s azzal együtt van a nevem napja, akkor is kapok
ajándékokat. S nézd, a czár azt mondja, hogy volt egy igaz
Bethsába: ki volt az?</p>
<p>– Én sem tudom, mert ezt nekem nem tanították. Pedig én is
kiváncsi voltam rá. Megtudakoltam a Helenkától, az annyit mondott
felőle, hogy az szent Dávidnak a felesége volt. De többet ő sem
tudott róla, mert a bibliát csak a papoknak szabad olvasni.
<span class="pagenum"><a name="Page_161" id=
"Page_161">-161-</a></span></p>
<p>– De hát miért nincs a neve a naptárban, a szentek között?</p>
<p>– Bizonyosan azért, mert zsidó asszony volt.</p>
<p>– De hiszen Sára, Rebeka, Rachel szintén zsidóasszonyok voltak,
s mégis ott van a nevük a szentek sorában. Bizonyosan azért hagyták
ki onnan, mert vétkezett. Hiszen «ő» mondta: ugy-e? De hát mit
vétkezhetett? De hát minek adták nekem egy olyannak a nevét, a ki
vétkezett?</p>
<p>Bethsába közel volt hozzá, hogy sírjon.</p>
<p>– Kedveském! mondá neki Zsófia, hanem aztán, tudod azt, a mit én
neked elmondtam a czár útjáról, meg arról a diadalívről, el ne
beszéld ám senkinek.</p>
<p>– Hátha a keresztanyám kérdezni fogja, szokás szerint, hogy
miről beszéltél velem?</p>
<p>– Mondj neki valami mást.</p>
<p>– Micsoda «mást?»</p>
<p>– Hát hazudj neki valamit.</p>
<p>– Hazudjam? Hogyan kell azt? Én nem próbáltam soha.</p>
<p>Nariskin Zsófia szépen kinevette vele. Neki már kis gyerek
korában elkezdték azt tanítani. Hogy «mama» helyett azt kell neki
mondani, hogy «szép asszonyság!» ha más is hallja; s ha a papa
hozott neki egy czukorsüteményt, vagy játékszert, azt kell mondani
mindenkinek: «a Mikulás hozta». Hogy a mit Helenkától hallott, azt
nem kell mondani a madamenak, a mit a madametól hallott, a
Helenkának, mind a kettőét a «nagy úrnak» s a mit a «nagy úr»-tól
hallott, azt senkinek sem. Úgy hozzá szokott már, hogy még az
orvost is kétségbeejté, mikor az kikérdezé a betegsége belső jelei
felől. Egészen félrevezette a diagnozist. Milyen jól esett szegény
gyermeknek, mikor az örök hazudás börtönéből kiszabadulhatott s
talált két olyan lelket, a ki előtt szabad elmondani, a mi a szivén
van! az atyját és a barátnéját.</p>
<p>– Hát te mindent elmondasz, a mit csak tudsz, mindenkinek?
Kérdezé nevetve Bethsábától. <span class="pagenum"><a name=
"Page_162" id="Page_162">-162-</a></span></p>
<p>– Oh nem. Én ravasz vagyok. Hazudni nem tudok, nem értek hozzá.
Hanem mikor valaki faggatni akar, akkor azt teszem, hogy én kezdek
el kérdezősködni, s aztán addig kérdezek tőle összevissza, míg
megunja és otthágy.</p>
<p>Azon aztán mind a ketten nevettek.</p>
<p>Ritka hang volt ebben a kalitban a nevetés zenéje.</p>
<h2>BETHSÁBA.</h2>
<p>Ghedimin herczegnő gyakran meglátogattatá a keresztanyai gondjai
alá adott királyleánynyal kedvencz barátnéját, Nariskin
Zsófiát.</p>
<p>A kik a herczegnő szívtitkaiba félig-meddig be voltak avatva,
azok értették e látogatások okát. Ha már maga a herczegnő nem
láthatja is (a világi illem tilalma miatt) Zsófiát, legalább
Bethsába által hírt hall hogylétéről. Hanem ha volt valaki, a ki
egészen be volt avatva a herczegnő titkaiba, az még többet is
megérthetett.</p>
<p>A mindenki elől elzárkózott ember, a czár, a ki titkot tart a
miniszterei előtt, még a papnak sem gyónik meg, ennek a kedves
leánynak mindent el szokott mondani, a mi a szivét bántja.</p>
<p>Hiszen ha csak egy apa beszéli el ezt féltett leányának, hát
akkor az csak kedély ügye; de mikor egy czár beszéli el, akkor ez
államügy.</p>
<p>Minden szó, a mit a czár Nariskin Zsófia előtt kiejt, az ország
helyzetének magyarázója. Az a kedélyállapot, a mit I. Sándor
szavakban érthetővé tesz, alapja fél Európa jelenének és jövendő
alakulásának. Ez egyetlen ember szivének ellágyulása, vagy
megkeményedése a béke vagy a harcz, nagy felbomlás és nagy
átalakulás titkait rejtegeti.</p>
<p>És Zsófia viszont mindent elbeszél Bethsábának.</p>
<p>Bethsába pedig nem tud hazudni. <span class="pagenum"><a name=
"Page_163" id="Page_163">-163-</a></span></p>
<p>– Hát kedves kis leányom, hogy van a kis barátnéd? kérdé a
herczegnő a hazatért királyleánytól.</p>
<p>– Már nem szed orvosságot. Azt hiszem, ez nagyon jó. Én egyszer
megkóstoltam nála egy port, nagyon keserű volt.</p>
<p>– Nem fecsegett-e nagyon sokat? A gyógyulónak a sok beszéd
megárt ám.</p>
<p>– Csak azt mondta el, hogy a keresztatyja meglátogatta. (Ennyi
hazugságot mégis megtanult már Bethsába, hogy «atyja» helyett azt a
másik czímet említse.)</p>
<p>– Sokáig ott volt nála?</p>
<p>– Azt nem tudom.</p>
<p>– Beszélt neki sok érdekeset?</p>
<p>– Igen Dávid királyról meg a feleségéről, Bethsábáról.
Keresztanyácskám mit vétkezett Bethsába királyné?</p>
<p>– Mít vétkezett Bethsába királyné? Micsoda kérdéssel állsz te
ide elém?</p>
<p>– Hát azt «ő» mondta, s én szeretném tudni, hogy mit vétkezett?
mivel hogy a nevét viselem. És senki más nem viseli a nevét; csak
én. Ha valami olyan rossz asszony volt, hogy senkinek se kell a
neve, akkor nekem sem kell, adjatok másikat.</p>
<p>– De nem vétett semmit! Bohó vagy.</p>
<p>– Zsófia keresztapja mondá: Dávid királylyal vétkezett.</p>
<p>– Ah, az nem volt vétek, az szerelem volt.</p>
<p>– Hát a szerelem micsoda?</p>
<p>Corynthia felkaczagott.</p>
<p>– No azt most én mondjam meg neked, hogy mi a szerelem. Majd
megtudod, ha szeretni fogsz valakit.</p>
<p>– De hát hogyan jutok én ahhoz? Valami baj az, a mi az embert
meglepi, mint a betegség? Vagy valami jó, a mit megkiván?</p>
<p>Corynthia még jobban kaczagott.</p>
<p>– Együtt a kettő.</p>
<p>– De hát hogy kezdődik az? <span class="pagenum"><a name=
"Page_164" id="Page_164">-164-</a></span></p>
<p>– Hát egyszer egy szép ifju mélyen a szemedbe néz.</p>
<p>– A szemembe! Oh azt én ki nem állom, hogy a szemembe nézzen.
Hisz attól én meghalok. Inkább elfutok világgá.</p>
<p>– Igen, de az az ifju vőlegényed lesz, a ki megszeret, nőül kér,
és eljegyez.</p>
<p>– Hát az hogyan megy? Mondd el kérlek! Mert én azt el nem tudom
képzelni.</p>
<p>– Hát az mi nálunk úgy megy, hogy az ifju, a ki egy hozzáillő
leányt kiválasztott magának, küld annak szép ajándékokat.</p>
<p>– S ez azt jelenti, hogy ez az ifju szereti a leányt. S ha a
leány elfogadja az ajándékokat, ez meg azt jelenti, hogy szereti
azt az ifjut. Oh az nagyon kedves. Ez nagyon könnyű. Hát a leány
mit ajándékoz neki vissza?</p>
<p>– Csak «azt», szerelmet.</p>
<p>– És semmi mást? Oh az nagyon kedves, nagyon könnyű. S aztán ha
jön egy másik ifju, a ki még szebb ajándékot hoz, azt is elveszi az
ember s ád érte szerelmet?</p>
<p>Corynthia tapsolt nevettében.</p>
<p>– Attól függ, hogy az előtt az «egyik» előtt eltudja-e
titkolni?</p>
<p>– Nem, nem, inkább megmondja neki az ember: «én azt a másikat is
szeretem». Hát miért ne? ha a szerelem jó, és nem vétek. Hátha én
nekem férjem lesz, és én szeretem az epret, nem mondhatom meg neki,
hogy én szeretem az epret?</p>
<p>– Azt igen, de az csak inyenczség.</p>
<p>– Hátha azt megmondom neki, hogy én szeretem – Nariskin Zsófiát,
azért megharagszik?</p>
<p>– Oh nem. Az csak barátság.</p>
<p>– Hátha azt mondom neki, hogy én szeretem a tánczot?
Agyonüt?</p>
<p>– Azért sem.</p>
<p>– De hát ha szabad szeretnem epret, barátnét, tánczot, miért nem
egy ifjut is, ha az jó és szép? <span class="pagenum"><a name=
"Page_165" id="Page_165">-165-</a></span></p>
<p>– Oh isteni együgyüség! De hát mondd, abban az országban, a hol
te születtél, soha sem beszélnek szerelemről?</p>
<p>– Nem.</p>
<p>– Hát ott nincsenek ifjak és leányok?</p>
<p>– Vannak. De ott, ha egy ifju legény el akar venni egy leányt,
megalkuszik az apjával a jegypénzben s hazaviszi. Ha jó lesz hozzá
az asszony, vesz neki szép ruhát; ha rossz lesz, vesz másik
feleséget.</p>
<p>– Az nálunk nem megy. A mi vallásunk azt parancsolja, hogy egy
asszonynak csak egy férfit kell szeretni.</p>
<p>– Oh az már egészen más! Hát miért nem mondtad mindjárt az
elején, hogy a vallás parancsolja a szerelmet? Oh én a vallást
híven meg fogom tartani. Ugy-e te is megtartod? Ugy-e te is
szereted a férjedet? Szoktál az ő szemébe nézni mélyen? Én nem
láttam tőled ezt soha.</p>
<p>– Tudod, kedveském, az élet nagyon hosszú s a mézes hetek, a
hogy a szerelem idejét nevezik, igen rövidek.</p>
<p>– Oh azt nem úgy kellene ám felosztani; hanem a mézes heteket
felaprózni perczekre, hogy azután az életnek minden napjára jutna
belőle egy pillanat.</p>
<p>– Majd megtudod te annak a lehetetlenségét, ha megismered, hogy
mi ez?</p>
<p>– Most már hát tudom, hogy Bethsába azért vétkezett, mert nem
szerette azt, a kit a vallás parancsolt. Csak azt szeretném tudni,
hogy mint keveredik ebbe a dologba bele Dávid király?</p>
<p>Az ám! Corynthia is azt szerette volna megtudni, hogy mint jött
ebbe a mesébe bele Dávid király; de a fecsegő leány úgy félre vitte
képtelen képzelődéseivel minden nyomozását, hogy nem juthatott a
nyomába annak, hogy miket mondott Dávid királynak a próféta, mikor
megfeddette? Az orosz a legjobb titoktartó. Abból, a mi a
petrowszkii diadalkapu alatt történt, a czáron kívül senki sem
beszélt ki semmit. Arakcsejeff elhallgatta azt, mert <span class=
"pagenum"><a name="Page_166" id="Page_166">-166-</a></span> saját
szörnyeteg tervének megbukása volt abban jelezve: a kisérő
kozák-csapat fel lett küldve Kazánba s a többiek tudtak
hallgatni.</p>
<h2>CORYNTHIA.</h2>
<p>Ghedimin herczegnőhöz egészen jó iskolába volt adva a fiatal
grúzi királyleány.</p>
<p>Corynthia lehetett tán a mintaképe annak az orosz
természettudósnak, a ki (Darvint messze megelőzve) azt törekedett
bebizonyítani, hogy a «nők nem egyebek, mint elfajult macskák». (És
hasztalan volt minden törekvés a tudóst annyira lágyítani, hogy
ismerje el legalább, hogy a nők «megnemesített macskák;»
hajthatatlan volt; nem engedett a rendszerből.)</p>
<p>A szép Corynthia tudott kaczér lenni, mint egy Aspasia, és
kegyetlen hideg, mint egy Diana. De ezúttal nem Diana csinált
Actæont a férfiakból, hanem a másik.</p>
<p>A kit úgy kitüntetett kegyének tanujeleivel, mint a szép Galban
lovag, az soha sem jutott el oda, hogy a szép Sphinx talányait
megoldja. Corynthia engedte magát a vadászaton kisértetni általa,
tánczolt vele a bálban s rábizta a virágcsokra őrzését, ha mással
tánczolt; kaczagott a tréfáin, összeült vele embertszólni,
búcsufejében a szokásos csókkal is üdvözlé; hanem azért olyan távol
tudta őt magától tartani, mint a planéta a drabantját. S aztán
ilyen holdja annyi volt neki, mint Saturnusnak. Mindegyik
élvezhette a ragyogását és megfagyhatott mellette.</p>
<p>Hanem ha volt egy ember a társaságban, a kire istennői
kegyetlenséggel tekintett alá, a kinek üdvözletét azzal az
ajkmozdulattal fogadta, a mivel a nők a megvető szemrehányást
tudják kifejezni, az volt az igazi! Azé volt a szív titkos
lángja!</p>
<p>Azt nem tudja senki; mert a kit ért, nem adta tovább, hogy egy
genialitásról és korhely kalandjairól hirhedett testőrtisztnek a
masliczahét utolsó napján egy rejtélyes <span class=
"pagenum"><a name="Page_167" id="Page_167">-167-</a></span>
küldöncz finom borítékú illatos levélkét hozott, a miben az állt,
hogy: «egy ismeretlen jótevőnő, kit önnek a sorsa érdekel, kész
önnek minden adósságát kifizetni, ha ön ma este nem megy el
Ilmerinen kisasszony saturnaliájába».</p>
<p>Alapos gyanunk lehet, hogy az uzsorás, ki annak a fiatal
tisztnek a lidércze volt, nem minden alapos tudomás nélkül mondta
ezt: «vannak a városban fiatal, szép gazdag úrhölgyek, kik egy
zavarba jött lovagot készek lennének megszabadítani».</p>
<p>A fiatal Endymion azzal válaszolt erre a levélre, hogy azon az
estén Zeneida szánkójának a bakján vonult be a tiltott
Eleusisba.</p>
<p>Oh bizonyára Corynthia nem Ghedimin herczeg miatt gyűlöli
Zeneidát, hanem Puskin miatt.</p>
<p>A Ghedimin herczeggeli viszonya Zeneidának csupán anyagi kérdés
Corynthia előtt.</p>
<p>Azt, hogy előkelő főurak a szinház első rangú művésznőivel
viszonyban álljanak, a világon mindenütt igen illetékes állapotnak
tartják. Ez nemcsak divatszerű; hanem egyúttal jogalap egy
kétoldalú szerződésre. «A mi neked jó, azt, engedd meg, hogy nekem
is jó legyen.»</p>
<p>Boszantó csak az, hogy a vetélytársnőnek a palotájában sokkal
pompásabb pálmakert van, mint a herczegnőében; hogy annak a paripái
szebbek, mint az övéi, s hogy a toilettjával mindenütt diadalmas
marad az övé fölött, a hol összejönnek. Pedig minden fényes
ünnepélynél összekerülnek. A művészi hirnév nyitva tart Ilmerinen
kisasszony előtt minden ajtót. Találkoznak minden fényes
tánczestélyen, a lovaik egymás mellett futtatnak a turfon, az
előfogataik a Marsmező ünnepélyein s a herczegnő meg van felőle
győződve, hogy mind az a fényüzés Ghedimin herczeg siberiai
ezüstbányáiból kerül elő, a mik elég gazdagon ontják, hogy egy
férfi két asszonyt versenyeztethessen egymással a pazarlás
tökélyében. Ha Corynthia maradna a győztes, a pazarlást
megbocsátaná, csak azt <span class="pagenum"><a name="Page_168" id=
"Page_168">-168-</a></span> nem, hogy ő marad hátrább egy asszonyi
hajszál hosszával.</p>
<p>Ez a második ok, a miért Zeneidát gyűlöli.</p>
<p>S van még egy harmadik is.</p>
<p>Az a tiltott gyöngeség, a mi őt ifju leánykorában a czár egész
életére nézve oly végzetessé tette, el volt feledve már. A halottak
országába tették. Ha három ember volt együtt, nem beszéltek róla. A
czárnőt mindenki bámulta, imádta, sajnálta. Látták őt lassankint
elhervadni a néma bánat miatt. S a közvélemény oly sulyosan itélt e
tekintetben, hogy az összeesküvők közt többször szó volt róla, hogy
ismételni kell a mi III. Péter és II. Katalin közt történt: a czárt
elfogni, bezárni és Erzsébetet kiáltani ki czárnőnek. És azért
Ghedimin herczegnő még is arra gondolhatott, hogy ő közelebb áll
most is Sándorhoz, mint Erzsébet czárnő; mert egy vékony selyemszál
(Nariskin Zsófia) még most is hozzákötve tartja az ő emlékéhez.
Ezeket a selyemszálait a gyöngéd összetartozásnak rég elszakították
Erzsébetre nézve – a sírboltajtók. A férj szerelme utolsó
gyermekének koporsójával együtt lett eltemetve.</p>
<p>És Corynthia még itt is útjában találta a gyűlölt
vetélytársnőt.</p>
<p>A míg őt a czár mindenütt kerüli, amazt kegyének teljével
halmozza el. Az énekesnőnek helye van a czár és czárnő között.
Mindketten kedvelik, kényeztetik. A czár és a czárnő csak úgy
tudnak egymással ketten együtt lenni, ha Zeneidát meghívják
harmadiknak. Mikor ő énekel, felolvas, vagy kedélyesen fecseg
előttük, akkor a nő és férj azon veszik észre magukat, hogy kezeik
egymást keresik, hogy egymáshoz közel simulnak. Míg, hogyha egy
ünnepélyen az uralkodó pár karöltve megjelen s meglátják véletlenül
Ghedimin herczegnőt, egyszerre kibontják karjaikat egymásból, s
elfordítják arczaikat. S ezt ő mind tudja jól.</p>
<p>És aztán játszania kell az egész világra nézve a kaczért
<span class="pagenum"><a name="Page_169" id=
"Page_169">-169-</a></span> azokkal szemben, a kik iránt közönyös;
a lenézőt, kevélyet az iránt, a kiért lángol; a gyöngédet a férj
iránt, a kit gyűlöl, s a hódolatost, alázatost az iránt, a kihez
jogát tartja. S még azonfölül a nagylelkű pártfogónőt a
vetélytársnő iránt, a kire féltékeny.</p>
<p>Hiszen a féltékenység elég szép szörnyeteg, ha egy feje van is.
Hát még ha három feje van!</p>
<p>Az ő féltékenysége sárkányfejeinek a nevei: «Szenvedély,
büszkeség és emlékezet».</p>
<p>És ennek az iskolájára van bízva a gruzi királyleány, a kinek
mindjárt azon kezdte a nevelését, hogy nevet választott ki számára
a bibliából a megkereszteléskor, a minek viselője olyan virtusokról
lett nevezetes, a miket épen csak szent Dávid iránti barátságból
bocsát meg az ifjasszonynak a világ.</p>
<p>Jó szerencséje Bethsábának, hogy tudatlansága és ártatlansága
mellett nagy adományával van megáldva a találékony képzelődésnek s
a nemzetével közös ösztönszerű ravaszságnak, s hogy még emlékezik
valamire, a mit az anyjától tanult, a kit most is meglát minden
évben egyszer: újesztendő napján, a mikor az uralkodó párnak eljön
hódolni negyvenezer ember a nagy trónterembe. Ott áll az ő anyja is
olyankor a trónemelvény lépcsőzetén; korona helyett most már csak
ránczok vannak a homlokán, s valahányszor Bethsába meglátja őt,
mindannyiszor az jut eszébe, hogy ez az ő anyja, a kit neki
megszólítani nem szabad, azért cserélte fel a koronáját ezekkel a
mély redőkkel a homlokán, mert halálra szúrt egy férfit, a ki neki
azt merte mondani: «én szeretlek, szeress te is engem!»</p>
<p>És aztán tovább képzelődik rajta, hogy mi lehet hát az a
«szerelem», a miért az egyik embernek jól esik valakit megölni, s a
másiknak jól esik meghalni?… A mi egyszerre jó is, szabad is,
kötelesség is, mégis rossz, és fáj, és bűn. <span class=
"pagenum"><a name="Page_170" id="Page_170">-170-</a></span></p>
<h2>A SZÖRNY.</h2>
<p>Krizsanovszky épen végezte előadását a Szent-Pétervárott
történtekről, a mire egy halvány hölgy hallgatott, a midőn az őrt
álló duegna benyitott az ajtón s halkan suttogá:</p>
<p>«Arakcsejeff megérkezett.»</p>
<p>Azzal visszavonult.</p>
<p>«Oh Istenem!» sohajta fel a halvány hölgy, kezeit
összekulcsoltan szorítva keblére.</p>
<p>– Most légy erős, mint egy férfi, sugá Krizsanovszky. Ez itt a
válság!</p>
<p>– Azért jött volna? kérdé a nő remegve.</p>
<p>– Azért. Galbant is magával hozta. Asszonyaidra vigyázz, mert ez
az asszonyok kéme. Szép ember. Veszedelmes ember.</p>
<p>Most ujabb kocsizörgés hangzott az udvaron s rá heves lárma,
férfi kiabálás.</p>
<p>– Siess innen, a nagyherczeg jön! suttogá az asszony
Krizsanovszkynak.</p>
<p>Az felkelt és megfogta a nő kezét.</p>
<p>A duegna ismét benyitott az ajtón; most már lélekszakadva rohant
be.</p>
<p>– A nagyherczeg érkezett meg a hadgyakorlatról… A kapuban
elbotlott a phaéton nyerges lova, a fullajtár leesett fejtetőre, a
nagyherczeg pedig szájába ütötte a pipáját s kitörte a fogát.
Iszonytató dühös.</p>
<p>– Oh Jézusom! sikolta fel a nő s rohanni akart kifelé.
Krizsanovszky visszatartá kezénél fogva.</p>
<p>– Most jó lesz az útjából kitérned!</p>
<p>– Sőt most kell eléje mennem! szólt a nő, kiszakítva magát. Te
fuss innen! Itt ne lásson valaki.</p>
<p>– Akkor hát légy erős, mint egy asszony, súgá Krizsanovszky.</p>
<p>S azzal eltűnt. <span class="pagenum"><a name="Page_171" id=
"Page_171">-171-</a></span></p>
<p>Pedig innen nehéz volt eltünni. Ez a hely a lengyel alkirály
várlaka: a Belvedere, Varsón kívül, a Lazienka királyi park
közepette. Maga a park is erős fallal van körülvéve s azt minden
oldalon fegyveres őrök fogják körül; de a kastély meg épen erősség;
magas bástyákkal, vízárkokkal, sánczczölöpzettel körül zegzugozva,
kapuját felvonó hid képezi; minden bejáratot ágyúlőrések védnek, s
a tornyokban őrök állanak. Körülötte ágyulőtávolban ki van vágva a
gyönyörű ősliget, a sík pázsiton tulipán-ágyak virítanak. Ide
észrevétlenül közelíteni, vagy innen eltávozni embernek nem lehet.
És Krizsanovszky még is el tudott menni. Pedig az egész Belvederét
maga Constantin nagyherczeg építteté, s saját maga ügyelt fel annak
minden alakítására. Itt rejtekút az ő tudtán kívül nem lehet. De
hátha van? Az építész lengyel volt, s attól kitelt, hogy éjjel
dolgozott a rejtekúton s nappal mindig elfalaztatta a munkát, hogy
a nagyherczeg ne tudjon róla: – úgy is volt. Akármikor meglephették
volna őt az ágyában, ha a lengyelek nem utálnák az orgyilkot.</p>
<p>A nő futott ki eléje.</p>
<p>Mikor azt hallotta, hogy Arakcsejeff érkezett meg, azt sohajtá:
«oh én Istenem!» akkor az erős boszuálló Isten jutott eszébe, s
mikor azt mondák neki: a nagyherczeg jő dühös haragban, akkor azt
kiáltá: «oh én Jézusom». Akkor a szeretet martyrja jutott eszébe. S
tán nem volna igaz, hogy azóta is voltak sokan, kik egy néptömeg,
egy Izrael üdvéért keresztre hagyták magukat feszíteni?</p>
<p>A rettegett ember már jött rá szemközt a fegyvertornáczon.</p>
<p>Olyan volt, a minőnek kortársai leirják, ahhoz nem találhat ki
semmit a phantásia.</p>
<p>Constantin nagyherczegnek elég oka lehetett a panaszra testvérei
ellen. Azoknak arczra és termetre mind az anyai juss jutott
osztályrészül. Szép deli férfiak voltak. Egyedül ő kapta meg az
apai örökséget. Olyan rút volt, mint az apja. <span class=
"pagenum"><a name="Page_172" id="Page_172">-172-</a></span></p>
<p>Pedig a megboldogult Pál maga is eszményképe volt az
iszonytatónak, annyira rút volt, hogy nem engedte a képét a
pénzekre veretni egész uralkodása alatt.</p>
<p>Constantin egészen Pál czár hasonmása lett. Nagy veres
tülök-orra úgy kiállt az arczából, mintha semmi összefüggésben sem
volna a homlokával; apró tengerszin szemeit alig lehetett látni
bozontos szemöldökétől s folytonosan pislogó, összehúzott
szempilláitól. Haja, szemöldöke, szakálla, pillái oly szőkék
voltak, mint a kender, s az egész arcza veres, mint a bagaria. S
még hozzá az arczának egyik fele nem hajazott a másikhoz, mintha a
teremtői szeszély még azzal akarta volna befejezni remekét, hogy a
két külömböző torzképből a két felemást ragaszsza össze egygyé,
egyik ajkszeglete lefelé görbült, a másik fölfelé; ránczok,
bibircsók és ragyagödrök versenyeztek a torzításban, úgy, hogy a
festők, a kik az arczot megörökítették, csak arczélben merték azt
levenni. Szemközt eltalálni ezt a képet festőnek valóságos
felségsértés lett volna. Ilyennek irják le, a kik vele együtt
éltek.</p>
<p>S a külső csak hű anyamintája volt annak, a mi belül lakik, s
minden arczvonása rabja volt az indulatainak, a ki ránézett meg
kellett rémülnie, vagy el kellett magát kaczagnia. Lelkülete is
megfelelt vonásainak. Dühös, felfortyanó, kegyetlen volt. A bot
mindig kezében. S annak mindig volt dolga. S ha tény az, hogy
testvére a czár évenkint kétezer rubel árú irótollat szokott
elhasználni, úgy hozzá lehet vetni, hogy Constantinnál mennyit
vethetett az elhasznált nádpálczák rubrikája az évi
költségvetésben?</p>
<p>Most is összetörve hozza haza a botját a kezére akasztva,
derékban elnyaklottan s hosszában végig hasadtan. Bizonyosan sorba
verte ma is a zászlóaljparancsnokokat. Azoknak ez volt a mindennapi
imádság.</p>
<p>S még hozzá e mostani eset. Az elbotlott paripa s a lebukott
lovász hibája miatt a nagyherczegnek a szájába ütődött a pipa
szárra, a mi soha sem szakadt ki a szájából <span class=
"pagenum"><a name="Page_173" id="Page_173">-173-</a></span> s
kitörte egy fogát. Szitkozódás közben vérnyomokat köpköd maga
körül.</p>
<p>– Átkozott kutya! Mihelyt magához tér (Dobjátok a vízbe, hogy
ocsudjék fel!) azonnal hozzátok elém! Gaz kutya! Minden csontját
összetöröm! (Most észrevett egy szemközt jövő férfit.) Kicsoda az
úr? Galban lovag? Akasztófáravaló gazember! (Annak a gaz kutyának
mondtam, nem az úrnak.) Hát mit akar? Hogy Arakcsejeff megérkezett?
Az ördög… (majd mit mondok!) Nekem borbély kell most, nem
miniszter! Nem látja, hogy kitörött a fogam? Átkozott kutya!
disznó! varangyos béka! Mi tetszik még Galban lovag?</p>
<p>Most sietve jött eléje a nő, félretaszítva Galban lovagot.</p>
<p>– Az Istenért, mi történt veled? sikolta a nő, s odaveté magát a
férje keblére. Lelkem! szerelmem! meg vagy sértve? Mi bajod?</p>
<p>S megcsókolta azt a véres ajkat.</p>
<p>S arra a szörnyeteg arcza elkezdett egyszerre mosolyra térni.
Valami mély fájdalommal vegyült öröm északfénye volt az a
mosolygás, a mi azt a rút arczot egészen átváltoztatá. Megszünt
ijesztő lenni. A kuszált vonások keresték az összhangzatot
egymásközt, a rút száj igyekezett tetszetős lenni.</p>
<p>– Semmi sem, galambom; mondá, olyan hangon, mint mikor az
oroszlán hizeleg a nőstényének. No, ne sírj, ne ijedj meg. (Mindig
halkabban suttogott.) Semmi baj sincs.</p>
<p>– De igen. Ajkad vérzik! fogad kitört!</p>
<p>Zsebkendőjével igyekezett letörölni a vért róla.</p>
<p>– Nem tört ki… dörmögé Constantin. Csak a koronája tört le. S
vigye az ördög azt a koronát!</p>
<p>– Hogyan, fenség? szólt közbe Galban lovag, beavatkozva a
szelídítő társalgásba. Vigye az ördög a koronát?</p>
<p>– Még most csak a fogam koronájáról van szó! szólt recsegő,
döczögő hangon az alkirály. Csak menjen ön Galban lovag
Arakcsejeffhez. Pihenjék ki az út fáradalmait. Majd ráérünk
beszélni ebéd után. A míg nem eszem, <span class="pagenum"><a name=
"Page_174" id="Page_174">-174-</a></span> iszom, addig
államügyekről nem beszélek; nem rontom el az étvágyamat.
Zdravtvujtye! Ti pedig azt a semmirekellőt, ha felocsúdott, rögtön
elém hozzátok; egy pár pofonnal meg akarom próbálni, hogy hát az ő
foga áll-e oly erősen a helyén, mint az enyim? A tökfilkó! ha nem
fogom jól a pipát a fogam közt, beleüti a torkomba, hogy a
nyakcsigolyámon jön ki a csutorája!</p>
<p>– Az ég szerelmére! rebegé a nő, reszkető kezeit a nagyherczeg
szája elé tartva, babonahárító iszonyattal. A miért az aztán
megcsókolta a tenyereit. S átölelve a hozzá simuló alakot, bevonta
magával a belső szobába. Galban lovagot ott hagyta a faképnél.</p>
<p>– Hát igazán sajnálnád te, ha egyszer úgy hoznának eléd halva,
keresztül szúrva… elől-hátúl?</p>
<p>– Oh, nem mondj ilyent! rebegé a nő, keresztet vetve arra a
helyre, a hova Constantin mutatott a mellén. S hogy elhallgattassa
e szörnyű szavakat, lefojtotta ajkait egy forró hosszú csókkal.</p>
<p>– Te-e! Dörmögé a szörny, két keze közé fogva a nő fejét s
szemébe nézve: mint a hogy egy medve megfog egy bárányt, mielőtt
agyonharapná. Nem utálod az én számat megcsókolni? Nem undorodol a
csúf pipabűztől?</p>
<p>A nő ártatlan tekintettel felelt.</p>
<p>– Azt hiszem, hogy minden férfiszájnak ez a szaga. Atyámé is
ilyen volt.</p>
<p>A szörnyeteg e szóra oly erővel szorítá őt magához, mintha meg
akarná fojtani az ölelésével.</p>
<p>– Oh, te csudatevő kép! Nem hazudik nem hizelkedik, mint egy
világi dáma; nem mondja, hogy ámbróziát lehellek ki. Azt mondja,
kogy az apjától is ilyen csókot kapott; minden férfiajknak ilyennek
kell lenni! Te asszony! Az én apám is épen ilyen csúf volt, mint
én: s azt is épen úgy szerette a neje, mint te engem. Pedig csúf
volt, mint én!</p>
<p>– Te azt nem tudod, hogy milyen vagy?</p>
<p>– De tudom. Az anyám mondta. Engem szeretett legjobban;
<span class="pagenum"><a name="Page_175" id=
"Page_175">-175-</a></span> engem kényeztetett el; nekem volt
minden szabad. S mikor a testvéreim panaszt tettek e miatt, azt
mondta nekik: «hagyjatok neki békét: olyan csúf mint az apja; azért
szeretem olyan nagyon». De én még rossz is vagyok, a mi az apám nem
volt. Igen, ő hevesfejű volt, hirtelenkezű; de én kegyetlen vagyok
– ösztönből. Rossz vagyok, mert örömöm telik benne.</p>
<p>– Az nem igaz! Ki mondja azt?</p>
<p>– Én magam mondom magamnak. Sokszor, mikor egy elnyűtt bottal
hazatérek, a mivel mindenkit összevertem, a ki a kezem ügyébe
akadt, szeretném utoljára magamat is agybafőbe verni. (Csak akkor
vette észre, hogy a hasadt bot még most is ott lóg a kézcsuklóján a
káplárszíjnál fogva. Sietett azt eldobni.)</p>
<p>– Az nem úgy van; mondá a nő. Az emberek a rosszak, a kik
haragra ingerelnek. Durva emberekkel foglalkozol mindig, a kik
ostobák és sunyik, az tesz ingerültté. Ha jók volnának, szeliden
bánnál velük.</p>
<p>A szörny megveregette tenyerével a nő arczát.</p>
<p>– És te csakugyan azt hiszed, hogy én jó vagyok? Csodálatos! Én
azt hiszem, hogy eleget tettem már, hogy bebizonyítsam az
ellenkezőt. Az gondoltam, hogy egészen hasonlítok az ördöghöz.</p>
<p>A nő ez alatt azt végezte, hogy leülteté toilette-asztalához a
szörnyet, s mindenféle fésücskékkel, kefécskékkel rendbeigazítá
annak üstökét, pofaszakállát, liliomvizes kendővel megmosdatta,
megtörülgette por- és izzadságlepte arczát s ütődéstől vérző szája
sebét beragasztá szépség-flastrommal.</p>
<p>– Szép vagyok már? kérdé az, a mosdatott gyerek
arczfintorításával.</p>
<p>– Nekem mindig az vagy; de ma idegen urak lesznek az
asztalodnál.</p>
<p>– Igaz, még pedig finnyás urak, Szent-Pétervárról. A muszka
Párisból! Ezek bontonhoz vannak szokva. Jól van. Nyalj ki hát
szépen. Ezek a francziák nem tudom, <span class="pagenum"><a name=
"Page_176" id="Page_176">-176-</a></span> hogy lesznek majd
megelégedve a te lengyel konyháddal? Háziasszonyok szokása szerint
szóld le magad előttük az ételeidet: hadd dicsérjék ők.</p>
<p>– Akarod, hogy én is az asztalnál üljek?</p>
<p>– Hát mit? És ha a czár maga volna is a vendégem. Nem vagy-e te
az én kis feleségem? No felelj, nem vagy-e te az én kis
feleségem?</p>
<p>A nő félénken rebegé: «igen».</p>
<p>– Be is verném a fejét annak, a ki te rád csak úgy az orra
hegyén át próbálna nézni, ha excellentiás úr is, kiálta az
alkirály, saját képmását fenyegetve ököllel a toilettetükörben.
Pedig ez az Arakcsejeff leghívebb embere volt szegény apámnak.
Kutyája volt neki. De azért mégis jobb szeretném, ha ott volna azon
a saját szigetén, a mit Koczebue kapitány fedezett fel a sárga
tengerben s az ő nevére keresztelt, mint hogy itt van!</p>
<p>– Miért, kedvesem? kérdé a nő, míg az esze ott járt, hogy új
csokrot kössön a nagyherczeg szétdult nyakkendőjén.</p>
<p>– Eh. Asszonynak nem kell államtitkokat megtudni, szólt az, azon
törekedve, hogy egyformán idomítsa bajuszait; a mi sehogy sem
sikerült, az egyik fele mindig két ágba szakadt. Pedig az volt a
halála, ha rosszul kifent bajuszt látott a glédában valahol.) Csak
azt mondom, hogy ne legyen akkor bot a kezemben, mikor vele
beszélni fogok.</p>
<p>– Ne ijeszsz meg.</p>
<p>– Csak tréfáltam. Hát nem szabad nekem enyelegni is? Nos, hát
indulhatunk az ebédre? Én éhes vagyok. Úgy dolgoztam ma, mint egy
káplár.</p>
<p>– Igen. Hát nem választasz a pálczáid közül? (A nagyherczegnek
minden szobában, a hol időzni szokott, még a neje öltözőjében is,
ott voltak az elhagyott pálczái, a miket arról a helyről, a hova ő
letette, főbenjáró dolog volt elmozdítani.)</p>
<p>– Pálczát? Minek? Hisz nem sántitok. <span class=
"pagenum"><a name="Page_177" id="Page_177">-177-</a></span></p>
<p>– No, hogy azt a bűnöst megfenyítsd, a ki miatt ily veszedelem
ért. Az életedet veszthetted volna; megérdemli, hogy kikapjon!</p>
<p>– Igazán megérdemli? No hát válaszsz ki te egyet a botok közül.
Ezt? Ezt a jó szivósat? No ez nem szakad el. Hát jobban sajnálsz
engemet, mint azt, a ki engem megsértett? Ejh, ez ritkaság a te
fajtádnál. Azok rendesen a bűnösért könyörögnek. No hát
menjünk.</p>
<p>Johanna a balkarjába fogózott Constantinnak; a jobbjában a
botnak volt helye. A fegyvertornáczon már ott várt a delinqens,
bekötött fejjel és dagadt pofával. Reszketett, mint egy kis kutya,
mikor a nagyherczeget látta kijönni.</p>
<p>– Te ficzkó! mordult rá a szörnyeteg, megsuhogtatva sombotját a
légben. Ugyan megérdemelnéd ma, hogy végig páholjalak! Hogy nem
tudsz vigyázni, mikor hajtasz? Aztán nagyon megütötted magadat?
Nesze öt rubel. Végy magadnak rajta orvosságot. Akasztófáravaló.
Sántítasz is? Nesze ez a bot, támaszkodjál rá. Gézengúz.</p>
<p>Azzal tovább haladt nejével.</p>
<p>Egy szörnyeteg és egy nemtő karöltve.</p>
<p>– Hm, furcsa biz ez, dörmögé a nagyherczeg. Te fölfedezted
bennem a jó embert, s most már úgy vagyok, mintha magam is kezdenék
rátalálni.</p>
<p>A vendég urak már ott vártak az étteremben. Csak ketten voltak.
Az alkirály nem volt nagyon vendégszerető; nem is igen lett volna
az erényét kin gyakorolnia, mert azok, a kik között lakott, nem
igen taposták a küszöbét. Annak meg igen nagy bizalmas emberének
kellett lenni, a kit akkor ültessen asztalához, a mikor Johanna is
ott van.</p>
<p>Arakcsejeff egy volt azok közül. Ők ketten látták egyszer
egymást sírni. Csak egyszer és csak ketten egymást. Mikor Pál czár
halála után összetalálkoztak. A hű ember, (a kutya) épen úgy
szerette a megholtat (a meggyilkoltat), mint a szörnyeteg (a
második fia). A többiek nagyot <span class="pagenum"><a name=
"Page_178" id="Page_178">-178-</a></span> sohajtottak, mikor
becsapódott utána a kriptaajtó. Egy terhétől szabadult meg a föld.
A gyilkosok amnestiát kaptak, némelyik még magas hivatalba is
jutott, hadtestek vezetője lett. Csak ők ketten nem bocsátottak meg
nekik soha: Constantin és Arakcsejeff. (Mikor Austerlitznél
Benningsen tábornagyot a francziák körülfogták, Constantin mint egy
Berserker hős rohant segítségére a testőrdragonyosok élén s
vadállati elszántsággal vágta őt ki veszedelméből, s aztán leköpte:
«Kiszabadítottalak, pedig te is ott voltál apám gyilkosai közt!») E
közös gyűlöletért tűrhette Arakcsejeffet. «Tűrhette!» Már ez is
nagy szó volt nála. Aztán meg az is, hogy Arakcsejeff olyan
miniszter volt, a kit meg lehetett verni, ki lehetett kergetni, s
megint visszajött.</p>
<p>– Zdravtvujtye! Üdvözlé vendégeit a nagyherczeg. Úgy-e még
veletek lehet oroszul beszélni? nem vagytok egészen francziák?
Csókoljatok kezet a feleségemnek!</p>
<p>Galban lovag a courtoisie legelegánsabb modorában hajtotta végre
a parancsot, de Arakcsejeff a kézcsókot azzal az élvezéssel
teljesíté, a mi az orosz parasztnak a szokása, hosszan tartón és
megczifrázva s két kézzel szorítva a megcsókolt kacsócskát ajkaihoz
s aztán édeskésen sohajta fel.</p>
<p>– Ah, e boldogság látása, ez a «sweet home» emlékeztet engem a
saját magam édes otthonára.</p>
<p>Csak a hölgy maga nem érté el azt a végtelen mély megsértést,
mely e bókban rejlett. De annál inkább a nagyherczeg. Ilyenkor még
a homloka is veres lett. (Csakugyan jó volt azt a botot
elajándékozni útközben, külömben alighanem mondott volna annyit a
somfa a miniszter hátának: «ez itt nem Daimona, héj!»)</p>
<p>– Ne fecsegjetek! Zördült közbe a nagyherczeg, hanem vágjatok be
egy pohár pálinkát, jó orosz szokás szerint. Ki nem állhatom az
idegen szokásokat. A franczia bókolást, meg a német «wie befinden
Sie sich?»-et. Soha sem tudtam megtanulni semmi idegen nyelvet.
Emlékezhetel <span class="pagenum"><a name="Page_179" id=
"Page_179">-179-</a></span> rá Arakcsejeff, milyen rossz tanuló
voltam gyerek koromban. Szegény hopmesterem, mikor szorongatott,
hogy tanuljak már, azt vágtam oda neki: «ugyan minek? Lám, kend
mindig tanul, azért kend mégis csak egy likas mogyoró!»</p>
<p>– Sokkal emlékezetesebb mondása volt fenségednek az, a mivel a
földleirási tanárát kifizette: «én nem tanulom a geographiát: én
csinálom azt!»</p>
<p>– No látod; pedig hát nem is csinálom.</p>
<p>– Még hátra van.</p>
<p>– Ne járjon a szád! Itt a leves. Dugjátok be a szátokat a
kanállal s ne beszéljetek. Legyetek csendesen, míg a feleségem
imádkozik. Ő imádkozik helyettem is. Aztán semmi komoly ügyekről az
asztal fölött. Adomázni szabad. Inni kötelesség. Káromkodni nincs
tiltva. Hanem a ki valami csintalan dolgot talál elmondani, mikor a
feleségem jelen van, annak mindjárt ki kell öblítenie a száját a
mosdó-vízzel. Ha az ebéd rövid lesz, azért ki kell mentenem a
feleségemet. Nem várt vendégeket a feleségem. Azért pedig nem
mentegetőzöm, hogy az ételeink mind nemzetiek. Orosz és lengyel
konyha. A franczia szakácsokat ki nem állhatom; az ételek czímeit
se veszi be a fülem, hát még magukat az ételeket a gyomrom! a
feleségem egészségének pedig ártanak.</p>
<p>A nagyherczeg négyszer-ötször is elmondta egy megszólalásra azt,
hogy a «feleségem».</p>
<p>Galban lovagnak mindjárt volt mit hozzákötnie ehhez a
themához.</p>
<p>– Oh a franczia szakácsok különösen nagy urak mi nálunk. A
«Robert»-család valódi aristokratiát képez Szent-Pétervárott, s
ehhez a családfához tartozni nemesség. A franczia szakács nagyobb
úr, mint a czár; mert az még a czárnak is parancsol, hogy mit
egyék? s a budgetjébe nem tűr betekintést. Ez nagyobb úr az
orvosnál, mert az egészséges embernek is præscribál. A mit ő
megtagad, abból nem lehet kapni. Róbert úr megteszi azt, a mit csak
<span class="pagenum"><a name="Page_180" id=
"Page_180">-180-</a></span> a lengyel országgyülés tehetett valaha,
mikor még a «nyepozvolim» divatban volt, hogy mikor az ura leüzen
hozzá, hogy ma ilyen étel kerüljön az asztalra, az visszavágja a
liberum vetót, csakhogy francziául: ça n’existe pas! A minap
Nariskin herczeg felhivatta a szakácsát, hogy személyesen ismételje
előtte az irásban elvetett parancsot: hogy neki «blanc mangert»
készítsen.</p>
<p>– Hogyan? Ad audiendum verbum?</p>
<p>– A bizony. S monsieur Robert élőszóval is megtagadta azt. A
herczeg le akarta szidni, erre monsieur Robert fölemelkedett a két
sarkán s azt mondá: «uram! ön elfelejti, hogy kivel beszél?»</p>
<p>– Patvart! S mi lett belőle?</p>
<p>– Hát a herczeg nem kapott blanc mangert.</p>
<p>– No nekem kellene ilyen! A szakácsot enném meg! nem az
ételt.</p>
<p>Galban lovag kész fecsegő volt, ő tartotta az asztalt adomával
és emberszólással.</p>
<p>– A napokban egy igen mulatságos eset fordult elő a fővárosban
Popradoff herczegnél, a kinek volt egy franczia szakácsa, meg egy
franczia nevelője a gyermekei mellett. A szakács középszerűen
főzött, a nevelő még selejtesebben tanított. Egy közbejött betegség
megakadályozta a szakácsot a főzésben, a ház zavarba jött. Ekkor a
nevelő felajánlotta, hogy ő is ért valamit a főzéshez s leküldték a
konyhába. Hát igen pompás ebédet tálalt fel. Az alatt meg az ágyban
fekvő szakács ajánlkozott a herczegecskéket a tudományokban
oktatni. S azok bámulatos előmenetelt tettek. Utoljára megvallotta
mind a kettő, hogy szükségből vállalt állomást, s el volt cserélve
a szerepük.</p>
<p>– S ezt a herczeg nem vette észre? No majd ezt a historiát
beszéld el a feleségemnek hosszasan, ha egyedül lész vele.</p>
<p>Mi most beszéljünk nagyobb dologról: Arakcsejeff! Milyen
egészségben hagytad felséges urambátyámat, Sándor czárt?
<span class="pagenum"><a name="Page_181" id=
"Page_181">-181-</a></span></p>
<p>(E név kimondása alatt a nagyherczeg félig felállt a székéről s
mindenki követte a példáját.)</p>
<p>– Sajnos, hogy nem adhatok egészen kielégítő feleletet e
kérdésre, fenség.</p>
<p>– Mi baja van ő felségének, az én urambátyámnak? Nos? Vagy talán
nem beszélhetsz a feleségem előtt? Jól van, jól. Helyesen teszed,
ha nem akarod megijeszteni. Majd elmondod nekem magamnak. Hát ő
felsége, Erzsébet czárné asszonynéném, (felállás) hogy érzi magát?
Nincsenek-e kellemetlenségek ő felségeik között? Ha jót nem
mondhatsz, a rosszat hallgasd el a feleségem előtt. Ne szomorítsd
meg vele.</p>
<p>Bizony Arakcsejeff e kérdésre jobbnak találta az ujjait leszopni
a lekváros lepény után.</p>
<p>– Így van az, ha az ember nagyon korán házasodik, folytatá a
nagyherczeg, fogait piszkálva a kétágú villával. Magamról tudom. Én
is nagyon megadtam az árát. No de hála Istennek, csakhogy vége van.
Ugyan sok bajba került, a míg az első asszonytól el tudtam válni.
De ne beszéljünk erről a feleségem előtt. Én voltam ott is a hibás.
A mely asszony engem ki tud állni, az olyan ritka, mint az üstökös
csillag az égen. Hát te Galban, megakadtál-e már valahol? Tettél-e
már egy asszonyt szerencsétlenné azzal, hogy elvetted? Ördög a
csontod! Még most is csak a más boglyájából huzod a szénát? Ha én
czár volnék, adót vetnék az ilyen nőtlen urakra, agglegény adót.
Szerencsétek, hogy soha se leszek az.</p>
<p>– Fenség! Úgy volt mondva, hogy nem beszélünk komoly ügyekről az
asztal fölött. Jegyzé meg alázatosan Arakcsejeff.</p>
<p>– Igazad van. Vétettem a szabály ellen. Ezért engesztelésül
igyunk egy poharat, az én feleségem egészségére.</p>
<p>A három pohár összecsendült a férfiak kezében. Aztán a negyedik
is sorba hozzájuk kocczant, attól a finom hajlékony kéztől emelve,
s egy vékony, halvány piros ajk megnedvesült a tűzláng tokajitól.
Az ebéd vége felé járt; <span class="pagenum"><a name="Page_182"
id="Page_182">-182-</a></span> a csemegét hordták körül. Abból a
nagyherczeg csak a mogyorót válogatta ki, a mit szeretett a
fogaival feltörögetni; az első három így feltöröttet odarakta
Johanna tányérjára.</p>
<p>Az asszony csak most szólalt meg először az asztalnál, azt is
súgva ejté:</p>
<p>– Vigyázz, kérlek a fogadra. Még egy másik koronát is le találsz
törni.</p>
<p>– Az meglehet, mondá a nagyherczeg az asztalra könyökölve, s
kenderkócz szemöldei alól Arakcsejeffre vetve egy pillantást, a mit
az elértett.</p>
<p>Erre aztán a nagyherczeg megcsókolta Johanna homlokát.</p>
<p>– Eredj, kedvesem, vitesd fel a fekete kávét a terracera, s vidd
oda magaddal Galban lovagot. Ő szereti francziásan végezni az
ebédet, fekete kávéval. Mi ketten meg, jó lengyel szokás szerint,
itt maradunk egy kicsit kvaterkázni.</p>
<p>A nő erre fölkelt az asztaltól, kezét az eléje lejtő Galban
karjára tette, s kisérve a szolgától, ki ezüst tálczán a kávés
üstöt vitte utána, elhagyta az éttermet.</p>
<p>A két férfi egyedül maradt, s jó lengyel szokás szerint, poharát
egy negyedrészig töltve az arany tokajival, hozzá kezdett a
kvaterkázáshoz.</p>
<p>– Az én felséges urambátyám Sándor czár egészségére.</p>
<p>Kiitták s újra töltöttek a pohárba.</p>
<p>– Bizony ő felségének nagy szüksége van erre a szent kivánságra,
mondá nagyot sohajtva Arakcsejeff.</p>
<p>– No, csak nem komolyan beteg? Mi baja?</p>
<p>– Olyan baj, a mit legnehezebb orvosolni. Kedélybetegség. A kin
az erőt vesz, azon az orvosok minden tudománya kudarczot vall. A
czár néha hónapokon át nem alszik többet, mint ebéd után egy
bágyasztó szunnyadási órát. Mindenféle rémképek kínozzák
éjjel-nappal. Életunt. Nem is csoda. Mindent fokról-fokra
összeroskadni lát, a mit fölemelt. Ifjusága ragyogó ábrándjai mind
elvesztek <span class="pagenum"><a name="Page_183" id=
"Page_183">-183-</a></span> már. A szabadelvű intézményeket, a
miket ő maga hozott létre, ő maga kényszerült egyenkint eltörölni,
saját magát megsemmisíteni. S arra, hogy ujjá teremtse magát,
hiányzik nála a lélekerő. Tudja, hogy gyűlöletet keltett maga
ellen, s nem tud zsarnok lenni, hogy a gyűlöletet irgalmatlanul
elfojtsa. Mindenütt orgyilokkal látja magát körülvéve és nincs
elhatározottsága a palloshoz nyulni, hogy megvédje magát. És a
mellett családi boldogsága is le van tarolva. Fenséged ismeri a
catastrophát. A czár kedélyét vallásos búskomorság tartja fogva.
Elitéltnek hiszi magát. Elitélve Isten és emberek, élők és halottak
által. Retteg a végzettől és mégis keresi azt. Ez a lélekállapot a
legerősebb életszervezetet is képes felemészteni. A legkönnyebb
betegség halálossá válik mellette, s ő nem gondol magával. Soha sem
ereszt magához közel orvost. Eltitkolja, ha baja van. Én azt
hiszem, hogy a halálvész csiráját hordja már a szivében, s a szív
nem gyógyítható.</p>
<p>– Szegény bátyám, dünnyögé a nagyherczeg, fejét elbusultan
hajtva az öklére. Az a dicső, hatalmas ember! A kivel együtt voltam
Lipcsénél a diadalban… a Niemen szigetén, mikor Napoleonnal
összejött egyezni,… és Párisban a nagy bevonulásnál,… és Bécsben a
fejedelmek congressusán; és mindenütt hallottam a suttogást: «ah, ő
az ott, az a délczeg férfi, a mellett a csúf mellett!» A fény és az
árny, a mik egymást követik: mi képeztük azt ketten!</p>
<p>– Készen kell lennünk a legrosszabbra. Annak a gyönge lángnak, a
mi ezt a fényt élteti még, csak egy fuvallat kell és kialszik. S
akkor az egész ország a legborzasztóbb végfelbomlásnak néz eléje.
Százféle összeesküvés által van alattunk aláásva a föld. Százféle
zivatar közeledik felénk. Ki lesz ura a kataklizmának, ha egyszerre
ég föld megmozdul? A czárnak nincs gyermeke. Ki lép utána a
trónra?</p>
<p>– A kit a czár rendelni fog. <span class="pagenum"><a name=
"Page_184" id="Page_184">-184-</a></span></p>
<p>– És ha ő nem rendelkezik? Pedig nem vehető rá, hogy
rendelkezzék. Azt mondja, hogy a törvény világosan szól. A czár
után következik a czárevics.</p>
<p>A nagyherczeg elkezdett hahotával kaczagni, hanyatt dőlt, úgy
kaczagott, hogy a fogsorai kilátszottak, mint egy ásító
oroszlánnak.</p>
<p>– Hahaha! A czárevics! Nem, barátom. Az nem ül fel neked a
trónra! Engem te Iván gyémántos sipkája alatt nem látsz!</p>
<p>– Miért nem, fenség?</p>
<p>– Azért, mert sokkal jobb szeretem, ha ez a te vállszallagod a
te derekadon van, mint ha az én torkomra kerül.</p>
<p>(Pál czárt a hadsegéde vállszalagjával fojtották meg.)</p>
<p>– Hová gondol? fenség!</p>
<p>– Az apámra, meg a népemre. No, hiszen én kellenék legjobban a
szentpéterváriaknak! Tavaly, mikor felséges urambátyám, a czár
beteg méltóztatott lenni s engem kegyesen felparancsolt magához s
én megjelentem a székvárosban: huj, milyen ijedtség támadt
Izraelben! Azt hitték, már én következem! Mikor végigkocsiztam az
utczán, minden járda kitisztult egyszerre. Az emberek bebujtak a a
kapuk mögé, hogy ne legyenek kénytelenek köszönteni. Hej, hogy
járták a templomokat! Soha sekrestyés annyi kopeket össze nem
szedett a perselyébe, mint az alatt, míg én ott voltam. A pópák
majd lehúzták az angyalokat lábaiknál fogva az égből, csakhogy
gyógyítsák meg a czárt! Minden utczaszegletre felrajzolták szénnel
a profilomat ezzel a nagy orral csufságnak s szitkokat irtak alá. S
mikor aztán felséges urambátyámat, a czárt kegyelmesen meggyógyítá
a mindenható Isten, hogy egy szép napon kikocsizhatott, micsoda
öröm volt akkor a városban! Minden ember tódult a kocsijához, majd
a levegőbe emelték, s csaknem eltemették virágokkal. S mindezt
azért, mert engemet gyűlölnek! Nem azért, mert őtet szeretik; hanem
azért, mert tőlem félnek. Most mondtad, <span class=
"pagenum"><a name="Page_185" id="Page_185">-185-</a></span> hogy őt
is orgyilkosok fenyegetik mindenünnen. Csak az a külömbség, hogy
őtet a mennyországba akarják elküldeni, engem pedig a pokolba. Azt
hiszik, hogy én leszek az apámnak a fia! Olyan vaskezű ember a
vasnyakuak fölött, mint a milyen az volt.</p>
<p>– S valóban arra volna szükségük. Az orosz vasnyakat csak egy
vaskéz tarthatja meghajtva.</p>
<p>– No azt még megérhetik, de az Isten őrízzen meg tőle engemet
is, meg őket is!</p>
<p>– Pedig minden igaz férfinak a reménye fenségedbe van vetve.</p>
<p>– Ejh, messze van az még. Minek beszélünk ilyen bolondokat?
Minek élném túl őtet? Hiszen csak másfél évvel vagyok gyermekebb,
mint ő. Még egy kvaterkát. Éljen az én urambátyám, a felséges czár.
Mi dologért kerestél fel különben? Erről ne beszéljünk többet.</p>
<p>– Épen ő felsége megbizásából jövök. A trónöröklést rendbe kell
hozni. Ez az ő akaratja. A czárnak trónörököse nincs.</p>
<p>– No hát nekem sincs. De még lehet. Látod, hogy meg házasodtam
újra.</p>
<p>– Igen, hanem csak balkézre. Morganaticus házasság.</p>
<p>– Ez ideig. De ha gyermeke lesz a feleségemnek, egészen
törvényes hitvesemmé fogom tenni.</p>
<p>– Azt nem teheti fenséged.</p>
<p>– Miért nem?</p>
<p>– Azért, mert az első felesége Anna Feodorovna még él.</p>
<p>– De hisz elválasztott tőle a synodus; ő már le is tette az Anna
Feodorovna nevet, s visszavette a Szász Koburg Juliannát. Hisz új
házasságomat a czár helybenhagyásával kötöttem.</p>
<p>– De csak balkézre.</p>
<p>– Hát cseréljük át jobbkézre.</p>
<p>– Az nem lehet. Az ország alaptörvényeibe Sándor czár alatt egy
ukáz lett beiktatva, mely azt rendeli, hogy <span class=
"pagenum"><a name="Page_186" id="Page_186">-186-</a></span> a czári
trónra csak uralkodó családból eredt hitvesek emelhetők, s nem
uralkodó család sarjának gyermekei a trónt nem örökölhetik.</p>
<p>– Hát ha én czár leszek, (a mitől őrízzen Isten) majd adok ki
egy más ukázt, a melyik az előbbit eltörli.</p>
<p>– Van egy más akadály még, a mit a czár nem törölhet el egy
ukázzal. Azt tudja fenséged, hogy a czári trónon nem ülhet más nő,
mint a ki az orthodox vallás hive. Hiszi fenséged, hogy Grudzinszka
Johanna elhagyja a római katholikus hitet egy koronáért?</p>
<p>– Nem hagyja el a czárok valamennyi koronáiért sem! Ebben a
nőben nincs annyi hűtlenség, hogy egy vén lovát fölcserélje egy
újabbal; nem hogy a vallását elesküdje. Ezt meg se kisértse nála
senki.</p>
<p>– De van még, a mi a vallásnál is nagyobb akadály: a társadalom.
Száműzve legyen-e a szentpétervári társaság a czári palotából?
Grudzinszka Johanna lehet egy angyal: azért még sem fejedelemnő, a
kiről a kevély Ghedimin, Nariskin, Trubetzkoi, Muravieff, Apraxin
úrhölgyek elismerjék, bár csak azt, hogy velük egyenrangú; hagyján
még, hogy rangban fölöttük áll.</p>
<p>– No hát maradjanak maguknak!</p>
<p>– Hogy érti ezt fenséged?</p>
<p>– Hát úgy, hogy ők tartsák meg maguknak a koronájukat, én meg
megtartom magamnak a feleségemet.</p>
<p>– Fenséged csak nem mondja ezt komolyan?</p>
<p>– Komolyan és egész hidegvérrel, szólt a nagyherczeg, kezét
Arakcsejeff karjára téve. Egész világi életemben nem találkoztam
soha szeretettel. Azt hiszem, hogy már a dajkám, a ki szoptatott,
megütlegelt, a mért olyan formátlan vagyok. Egy kutyát nem tudtam
magamhoz szoktatni soha. Akárkire ránézek, azt látom, hogy meg van
tőlem ijedve. Akárhogyan szelidítem lágy megszólalásra a hangomat,
úgy recseg az, mintha szitkozódnám. A mióta a gyermekczipőimet
elnyűttem, a miket az anyám húzott a lábamra, ezt a szót nem
hallottam hozzám intéztetni: <span class="pagenum"><a name=
"Page_187" id="Page_187">-187-</a></span> «kedves!» És most elém
hoz a sors, mint vak tyúknak az igaz gyöngyöt, egy kedves
gyermeket, a ki engem szivéből szeret. Nem mondja, de érzi; sőt
velem érezteti. Bennem él, mint a saját lelkem, s követi a
gondolataimat. Fölfedezi bennem, a mi kevés jó van, s megtanít
enmagamat szeretnem! Egész sötét életemnek ez az egy napsugaras
része. Ha beteg vagyok, ő az ápolóm, ha dühös vagyok, ő a
megszelidítőm. Nála van a jobbik felem. S ti azt hiszitek, hogy van
a világon ár, a miért én ezt eldobjam magamtól? Hogy van trónus a
világon, a miért én azt a kis karos széket elcseréljem, a melyiken
olyan szűken férünk el egymás mellett, hogy az egyiknek a másik
ölébe kell félig ülni? De bolondok vagytok, ha azt hiszitek!</p>
<p>– Fenséges úr! Én régóta tanulom fürkészni az emberi indulatokat
s előttem nem új tudomány az, hogy a szerelem erősebb hatalom a
világon mindeneknél. Erős; de nem örökkévaló. «Ma» az így van, a
hogy fenséged mondá. Hanem az emberi szív változandó, mint az ég.
És annak örökké ellentéte marad a föld, a haza. Ma úgy hiszszük,
hogy az egész mennyországot áldoztuk fel az égben; a midőn
visszatértünk tőle a földhöz, holnap rájövünk, hogy az bizony csak
egy felhő volt, mely ragyogott, de ma már nincs ott. Ellenben ez a
föld mindig ott van alattunk. S ennek a vonzereje meg nem szünik
soha. Micsoda? Fenséged szét hagyná omlani ezt az egész birodalmat?
lángbaborulni, romokba dőlni egész hazáját, csak azért, hogy a feje
nyugton pihenjen egy szerető asszonynak az ölében?</p>
<p>– No! És ha az mégis úgy volna?</p>
<p>– Hát ha úgy volna, arra az esetre is van határozott utasításom.
Fenséged ura a saját terveinek; de az orosz birodalom is ura a
saját sorsának. Ha a czárevics magasabb czélnak találja maga előtt
a csendes polgári, családi boldogságot, mint az őseitől alkotott
birodalom fentartását, akkor ezt az ajánlatot kell eléje
terjesztenem. Ő felsége a czár, Grudzinszka Johannát, a czarevics
morganaticus hitvestársát fölemeli lengyel herczegnői rangra:
«Lovicz» <span class="pagenum"><a name="Page_188" id=
"Page_188">-188-</a></span> családi névvel. Adományul adja neki a
masovi vajdaság loviczi koronauradalmát örök hűbérül, s erre az
törvényes hitvesül nyilváníttatik ki a nagyherczeg által. Leendő
gyermekeik loviczi herczegek és «anyjuk» uradalmának örökösei
lesznek orosz bojáriranggal. Ellenben Constantin nagyherczeg lemond
a «czárevics» czímről, a trónörökösödési jogról maga és leendő
gyermekei nevében, utána következő öcscsei javára.</p>
<p>Constantin a tenyerével ütött az asztalra.</p>
<p>– Inkább ma, mint holnap!</p>
<p>– Ne siessen a válaszszal, fenség. Az ég változandó, a föld
örökkévaló. Én nem kétkedem benne, hogy mind az úgy van ma, a hogy
fenséged mondá. De adjunk neki csak egy kis időhaladékot. Kisértse
meg csak fenséged egyszer, csak egy hétre, egy hónapra távol lenni
az imádott lénytől. Tegye meg például azt, hogy engedje őt elmenni,
a mit gyönge egészsége úgy is megkiván, valami gyógyfürdőbe:
Karlsbadba, vagy Emsbe, hogy ne lássák egymást egy ideig; hogy
lássanak más alakokat is az alatt, mint örökké egymást s akkor
engedje magának ezt a kérdést föltenni.</p>
<p>– Hát te azt hiszed, hogy mi el tudnánk egymástól idegenedni, ha
sokáig távol volnánk?</p>
<p>– Régi történet ez, s örökké új marad.</p>
<p>– Hogy egy új arcz kitörülné valamelyikünk szivéből a másiknak a
képét, rövid egy hónap alatt?…</p>
<p>Bolond vagy!</p>
<p>– Kisértse meg fenséged.</p>
<p>– Megtehetem. De előre mondom, hogy csalódni fogsz. Ne is törd
rajta magadat tovább. Mi nem csetlünk-botlunk, mint más hétköznapi
ember. Engem megszeretni, határos a képtelenséggel. Az chimæra. De
a ki egyszer belém szeretett, az el nem hagy! Bizony mondom! S hogy
én elfelejtsem őt, az nevetséges. Akkor igazán én volnék a vak
tyúk, a ki zabszemet kér a talált gyöngy helyett. Készen van az a
lemondási oklevél? Remélem, hogy magaddal <span class=
"pagenum"><a name="Page_189" id="Page_189">-189-</a></span> hoztad?
Add elém. Ma, vagy holnap, vagy egy év mulva, vagy az
örökkévalóságnak akármelyik napján, mindig ezt a választ fogod
nálam találni: «Aláirom!»</p>
<p>– Adjunk egymásnak határidőt fenség. Nem gyermekjátékról van
szó, nem ifjukori szenvedély leküzdése a feladat. S gondoljon
fenséged arra, a miről le akar mondani: Oroszország tizenkilencz
koronájára! Iván Alexievics kilenczszáz gyémánttal terhelt
koronájától kezdve az egyszerű «süvegig», melyet Nagy Péter czár
tett fel a fejére; a nowgorodi koronára a Deissusval; a
köztársasági koronára, a mit Rurik viselt; az asztrakáni süvegre, a
mi Feodorovich Mihályé volt; a siberiai süvegre, a mit Alexievics
Fedor viselt s a legrégibb, a legszentebb ereklyére, a Monomachos
koronára, a minek eredete a mesék világába megy fel. Erről mind le
akar-e mondani – egy asszonyi főkötőért?!</p>
<p>A további beszédet félbeszakítá Galban lovag belépte.</p>
<p>A lovag egy balletáriát dudolva lépett be, két kezét
dolmányzsinórjába akasztva.</p>
<p>– Nos: Galban! kiálta eléje a nagyherczeg, hát szépnek találtad
a Belvederét?</p>
<p>– Gyönyörű! felelt a lovag. S még hozzá valódi bevehetetlen
vár…</p>
<p>E két utóbbi szó Arakcsejeffhez volt intézve, egy jelentékeny
pillantással. Lehet, hogy a nagyherczeg is észrevett belőle
valamit.</p>
<p>Csipősen mondá Galbannak:</p>
<p>– Bevehetetlen vár? Azt sem tudtam, hogy te az erődítvényekhez
is értesz.</p>
<p>– Oh igen! válaszolt a lovag, szintolyan gunyoros hangon. Volt
szerencsém sok bevehetetlennek hitt várat ostrommal elfoglalni.</p>
<p>Arakcsejeff aztán hirtelen tréfás fordulatot adott az
allegoriázásnak ezzel a szóval:</p>
<p>– Ismerem az általad bevett várakat jól. Az egyik Chateau
Laffitte, a másik Chateau Margot. <span class="pagenum"><a name=
"Page_190" id="Page_190">-190-</a></span></p>
<p>(Mind a kettő «grand vin» a bordeauxi borok közt.)</p>
<p>Ezen aztán a nagyherczeg elnevette magát s felkelt az
asztaltól.</p>
<h2>A VAK TYÚK IGAZ GYÖNGYE.</h2>
<p>Mi szépet látott hát Galban lovag s mi bevehetetlent tapasztalt
a Belvedere terraceán?</p>
<p>Csakugyan fölséges egy látvány! A közelben a Laziénki őserdő
egymásra boruló fái, a tavasz mosolygó zsengéjében, a mi az iharfák
aranyzöldjétől a szömörczék biborpirosáig minden tarkaságban
váltakozik. A gömbölyű fák közül a Laziénki vár, Szobieszky János
őskastélya, csak czinktetőivel emelkedik ki, mulató lakok piros és
zöld tornyocskái tarkítják a lombszőnyeget, mely közt az
ezüstlevelű nyárfák szegélyző sorai jelölik a kanyargó utakat.
Távolabb az ős lengyel királyi város, (élve maradt szíve egy
eltemetett testnek,) egymásra tornyosuló kőépületeivel, miknek
tömege menetelesen emelkedik fel a hajdani királyi palotáig,
melynek függő kertjeit még jelölik a hosszú kő-terraceok. A
szent-János templom góth tornyain ragyognak az arany keresztek (még
azok nincsenek megkettőztetve). A város alatt kanyarog végig a
Visztula, közepén a zöld tavaszpompában viruló kis «Szász
sziget»-tel. A túloldalon a nagy beliani erdő, közepén a kamalduli
barátok ó-kolostorával, a minek falai lángolnak az alkonyfénytől; a
királyválasztó nagy Wolja rónatér, annyi nagy történelmi jelenet
ködlepte néma tanuja. S a láthatáron az alkony aranyos ködében
elmosódott álomképe egy várnak. Az Mariemont, Szobieszky Máriának
hajdani kastélya.</p>
<p>– Úgy-e mily fölséges szép látvány? mondá Johanna Galban
lovagnak, mikor azzal a Belvedere legmagasabb terracean együtt
széttekintének.</p>
<p>– Fölséges egy börtön! mondá Galban lovag. <span class=
"pagenum"><a name="Page_191" id="Page_191">-191-</a></span></p>
<p>Johanna rábámult okos, nagy barna szemeivel, a mik nem voltak
lángolók, csábítók; de tele lélekkel, érzelemmel.</p>
<p>– Börtön? Kire nézve börtön? kérdé csodálkozva.</p>
<p>– Egy szentre, egy martyrra nézve, ki nemzete javáért feláldozza
magát.</p>
<p>– Ki az a martyr? S mi az az áldozat? Nem értem önt, lovag.</p>
<p>– Bizonyára nem az a nagyobb martyr, ki az izzó rácsra engedte
vonatni magát; hanem az, ki szivét áldozza föl egy olyan kínpadon,
a minél kegyetlenebbet emberi phantasia ki nem gondolt. S
széttépetni egy fenevad által nem olyan iszonyú áldozat, mint
megölelni, megcsókolni azt a fenevadat. Ilyet csak lengyel leány
tehet meg, s csak a lengyel népért teheti meg.</p>
<p>– Vagy én nem értem önt, vagy ön értett félre valamit. Szólt
Johanna, megkinálva a lovagot a porczellán csészével, a miben
elkészíté számára a mokkát. Azzal leültek egymással szemközt.</p>
<p>Galban lovag régi, tapasztalt hadvezér volt az ilyen ostromnál.
Szokta tudni, hol van a vár leggyöngébb oldala?</p>
<p>– Herczegnő! A milyen messze csak Lengyelország alkirályának
híre elhat, olyan messze földön emlegetik Grudzinszka Johanna nevét
is. Hódolattal szól róla mindenki. Az üldözöttek védője, a
szenvedések enyhítője e név.</p>
<p>– Én nem tudok erről semmit. Itt csak az szenved, a ki valamit
vétett. S én a büntetést meg nem akadályozom.</p>
<p>– Lehet, hogy szóval nem. Talán nem is tudtával. De öntudatlanul
bizonynyal. Azt mindenki tudja, hogy a mióta önnek bűvszerű varázsa
veszi körül Lengyelország ijesztő rémét, azóta az egészen
átváltozott. Vannak világos órái, a mikben népével úgy bánik, mint
egy atya. Ez órákat a herczegnő varázsolja elő.</p>
<p>– Lovag úr, kérem, nem veszi ön észre, hogy egy olyan
magasztalás, mely férjemet gyalázza, nekem csak visszatetsző lehet?
<span class="pagenum"><a name="Page_192" id=
"Page_192">-192-</a></span></p>
<p>– Távol legyen tőlem, hogy én a czárevicset, az én uramat
kisebbíteni akarjam. Ő olyan, a milyennek lennie «kell». A
kormányzás se nem poézis, se nem keresztyén hittan. Annak a
szabályai szigorúak. A magas diplomatiának nincsen szíve, s a ki
tökéletes államférfi, annak ilyennek kell lenni. Az egész világ
tudja, hogy a czárevics alattvalóinak zsarnoka.</p>
<p>– De nekem férjem! A kihez kötelesség csatol és szeretet.</p>
<p>– Ez a szó az, a mi véremet fellázítja. Őszintén szólok ön
előtt. Mikor e küldetést, mely bennünket Arakcsejeffel együtt ide
hozott, elvállaltam, megvallom, egészen más fogalmakkal voltam a
herczegnő felől, mint most, midőn előttem látom. Nagyon sok nőt
tanultam ismerni a küludvaroknál, kik azt hitették el magukkal,
hogy a koronás fők szerelme más forma, mint egyéb halandóké.
Mindannyian tudták magukat vigasztalni, mikor csalódásaikból
fölébredtek. Mikor az állam magasabb érdekei azt kivánták, hogy az
ő szerelmük áldozatul essék, egy grófi, herczegi czímmel, egy
fényes birtokkal meg lettek vigasztalva, s nem haltak bele.</p>
<p>– Mi hasonlat lehet azoknak a sorsa és az enyim között, ki
ünnepélyes szertartással lettem feleségévé a férjemnek? Az oltár
előtt nyujtottam neki a kezemet legelőször s viselem azóta az ő
nevét, s birom igaz szeretetét.</p>
<p>– Ah, herczegnő! A diplomatia szívtelenségéről önnek még
sejtelme sincsen. Ez mind igaz. Ön bizonyosan észre sem vette, hogy
esküvésekor a pap a nagyherczegnek nem a jobb, hanem a balkezét
tette az ön kezébe, de hát ez nem csalás, nem megalázás. Szokásos
ez fejedelmeknél, s a nő és utódok lehetnek erre büszkék. Hanem –
most következik az infamia: – Arakcsejeff a czárevicsot akarja a
czár trónörökösévé kineveztetni. Neki a nagyherczeg az eszményképe.
Úgy, de annak mulhatlan föltétele az, hogy a nagyherczeg vegye
vissza első feleségét, a ki még él, a ki uralkodó fejedelmi család
tagja; mert <span class="pagenum"><a name="Page_193" id=
"Page_193">-193-</a></span> másforma nőt az ország alaptörvényei a
trónon el nem tűrnek, s azon esetben tudja herczegnő, hogy mi sors
fog önre várni?</p>
<p>– Bármi legyen az, nyugodtan fogom azt elviselni.</p>
<p>– Önt meg akarják fosztani férje nevétől, s miután Grudzinszky
gróf sem hagyja nála a magáét, meg fogják önt tenni Lovicz
herczegnőnek, – s akkor – képzeli ön, hogy mi lesz önnek a
sorsa?</p>
<p>– Türelem és megnyugvás.</p>
<p>– Nem vette ön észre herczegnő azt a kegyetlen mosolygást
Arakcsejeff arczán, mikor önnek kezet csókolva, azt mondá: «Ah ez a
boldogság látása emlékeztet engem a saját magaméra». Ő egysorba
akarta önt állítani azzal a nővel, a kinek neve Daimona, s a ki
neki csak szeretője: egy markotányosné!</p>
<p>– Nem éreztem a sértést.</p>
<p>– Nem! nem! Az lehetetlen! Hiszen mikor e tervet velem közölték,
én is azt mondám: eh mit? hát az történik vele, a mi annyi más
asszonynyal. Ő sem hal bele, mint amazok sem. De a mióta megláttam
önt; e tiszta szent tekintettel, a miből nem olvasni ki egyebet,
mint nemes lelkét és hallgató szenvedését, azóta megszüntem a józan
észtől kérni jó tanácsot, mely azt mondaná, ha hallgatnék rá, hogy
fussak innen száz mérföldnyire s hitessem el magammal, hogy a mit
láttam, az csak álomkép volt. Azóta nem gondolok egyébre, mint hogy
önnek a sorsát megfordítsam, ha a saját fejem utána vész is. Az nem
lehet, hogy ön ily pokoli cselszövénynek áldozatul vesse oda magát!
Az nem lehet, hogy egy lengyel nő így meg hagyja fertőztetni apja
nevét, őseit, czímerét, minden védelem, minden megtorlás
nélkül.</p>
<p>– Mit akar ön?</p>
<p>– Mit akarok? Tudatni akarom, hogy van önnek módja a
boszuállásra. Van önnek módja megelőzni a cselszövőket, s válaszul
a megalázó ajánlatra azt felelni: tartsátok meg Lovicz herczegnői
czímeteket a főrangú kéjhölgyek <span class="pagenum"><a name=
"Page_194" id="Page_194">-194-</a></span> számára; engem, lengyel
nemes nőt, lesz a ki becsületes nevével, egész szivével mindazok
fölé emelni kész; egy egész férfi, a ki engem imád és
megbecsül!…</p>
<p>Galban lovag arcza, szemei, theatralis mozdulatai illustrálták e
beszédet; Johannának nem lehetett kétsége az iránt, hogy mi értelme
van e hódolatnyilatkozatnak?</p>
<p>Még csak gyönge pír sem gyuladt ki érte az arczán. Igen csendes,
nyugodt hangon felelt:</p>
<p>– Galban lovag. Látja ön ezt a körfalat, mely a Belvederét és a
Laziénkát körülveszi? E falon belül ön az én vendégem. És
szabadsága van önnek e falakon belül mindenre, még arra is, hogy
engemet megsértsen; a míg kedve tartja önnek, hogy vendégem
maradjon… De a mint egyszer túl fog ön lépni ezeken a falakon,
megszünik vendégem lenni… Én nem szólok senkinek arról, a mit ön
most nekem beszélt. Lengyel nő nem árulkodik soha, még a férje
előtt sem, maga vesz megtorlást magának… Én önt ezért a vakmerő
megbántásért, a mint e falakon túl lépett, megbotoztatom. Parancsol
még egy kis czukrot a kávéjába?</p>
<p>Galban lovag felkaczagott.</p>
<p>– Ma foi! Ez nem új dolog. Három eset közül kettőben az ember
sikert arat, a harmadikban megverik. Kérek még egy kis czukrot a
kávémhoz.</p>
<p>Aztán még lekisérte Johannát a parkba, megdicsérte a
tulipánjait, mély alázatos bókkal búcsut vett tőle s visszatért a
mesteréhez, nagy dudolva. Ott tudjuk, mivel fogadták.</p>
<p>– Hol hagytad a feleségemet? kérdé tőle a nagyherczeg, mikor az
asztaltól fölállt.</p>
<p>– Lekisértem a parkba; ott váltunk el az eremitagenál.</p>
<p>– Jer, Arakcsejeff, keressük őt fel, te indulj el az egyik úton,
én majd a másikon. A melyikünk hamarább rátalál, a Belvederébe
visszahozza.</p>
<p>A nagyherczeg szerencsésebb volt: ő talált rá Johannára. A nő a
fűben térdelt s a tengeri nyulakat etette a markából, Constantin
kedvencz állatjait. <span class="pagenum"><a name="Page_195" id=
"Page_195">-195-</a></span></p>
<p>A nagyherczeg is odadűlt le mellé a fűbe.</p>
<p>– Vigyázz magadra, dörmögé, a föld nedves még, meg találsz
hülni. Este lesz már, harmatos a fű.</p>
<p>– Nem árt az nekem meg, én edzett vagyok.</p>
<p>– Az nem igaz. Nagyon is gyönge vagy. Alig várom az időt, hogy
elküldhesselek, a hova olyan nagyon vágytál, Emsbe, fürdőkre.</p>
<p>– Már nem kivánok odamenni.</p>
<p>– Miért nem?</p>
<p>– Hát, elgondolkoztam rajta; te nem jöhetsz velem. Nehéz állásod
itt lekötve tart. S hogy én hetekig, hónapokig távol legyek te
tőled; ne lássalak, ne legyek veled: azt én nem állom ki. Inkább
itt maradok. Hiszen nagyon jó itt.</p>
<p>– Mit? kiálta fel a nagyherczeg szenvedélyesen. Hát te oly
nagyon szeretnél engem, hogy nem tudnál nálam nélkül meglenni, hogy
nem volna semmiben örömöd, ha engemet nem láthatnál? Oh te egyetlen
egy igazgyöngyöm!</p>
<p>S azzal felkapta a nőt karjaiba, mint egy bábut s a hol érte,
ott csókolá; nevetve, hizelkedve, gyügyögtetve.</p>
<p>– S ezt az asszonyt akarják, hogy én dobjam el magamtól! Úgy-e
jó lesz? Majd ide beledoblak a tóba! (úgy tett vele, mint tréfából
ijesztgetett gyermekkel szokás, egyet lódítva rajta karjai közt).
Félsz-e, hogy beledoblak? Hahaha! Hát attól félsz-e, hogy elhagylak
magamtól választatni, kineveztetlek Lovicz herczegnőnek;
kifizetlek, a mért szerettél, a mért hívem voltál, egy uradalommal,
s aztán más feleséget veszek? Hát attól félsz-e? No beledobjalak a
tóba? Huss!</p>
<p>Johanna átölelte a férj nyakát s megcsókolá annak homlokát,
szeliden suttogva:</p>
<p>– Ha meggyalázasz, ha elkergetsz magadtól, én még akkor is
visszatérek hozzád. Ha leszállítasz feleségből szeretővé,
szolgálóvá, szolgállak, szeretlek, nem tehetek róla… <span class=
"pagenum"><a name="Page_196" id="Page_196">-196-</a></span></p>
<p>– Hahaha! És ezt akarják én tőlem elvenni. Arakcsejeff! Héj,
erre tarts! Arakcsejeff! Rátaláltam!</p>
<p>A mint Arakcsejeff az útkanyarulatnál meglátta a nagyherczeget,
ölében Johannával, egészen megértette, hogy mi történt.</p>
<p>– Mondd meg nekik! kiálta messziről a czárevics, lihegve az
indulattól. Mondd meg nekik – odafenn – hogy én nem adok oda
cserében egy asszonyt, a ki szeret, egy országért, a ki gyűlöl!
Mikor mégy vissza Galban lovagoddal együtt?</p>
<p>– Fenséged engedelmével még ma itt maradok; de Galban lovag már
odábbállt; most értesülök a czédulájából. Nagyon sürgős útja volt.
Johanna herczegnő azt igérte neki valami szaváért, hogy
megbotoztatja.</p>
<p>– Megbotoztatja! kiálta fel a nagyherczeg. Mit? Az én Johannám?
Botoztat? Jer a jobbomra feleség!</p>
<p>S azzal letette Johannát az öléből s a jobb karjára fűzte.</p>
<p>Semmi sem hiányzott már a tökéletességéből!</p>
<p>– Eredj hát haza, jó barátom, s mondd meg otthon, hogy én Lovicz
herczegnőt törvényes jobbkézről való hitvesemmé teszem. S minthogy
neki nem szabad engem Szent-Pétervárra követnie, hát majd én
kisérem el őt Emsbe. Nekem szabad. Aztán azt a bolondságot majd
készítsd el, a mit alá kell irnom.</p>
<p>Azzal tovább ment; de hogy mit beszélt még Johannával, azt a
csókoktól és a nevetéstől nem lehetett kivenni…</p>
<p>A mit Krizsanovszky igért a szojus blagodensztoiga gyűlésén,
megtörtént. A képtelenség, hogy a világ egyik legnagyobb
birodalmának trónörökléséről lemondjon valaki önkényt, lemondjon
úgy, hogy később, még ha maga megbánná is, vissza ne vehesse, a
miről lemondott: lehetővé lett és beteljesült. S a talány neve:
«Johanna» volt; a hogy azt Zeneida kitalálta még akkor.</p>
<p>Hanem erről nem tudott senki meg többet, csak a kik érdekelve
voltak, és azok a vén fák ott körül.</p>
<p class="center">*</p>
<p><span class="pagenum"><a name="Page_197" id=
"Page_197">-197-</a></span></p>
<p>S ez az idyll – vajmi világrendítő catastrophának lett az
okozója!</p>
<h2>A KI MINDENNÉL NAGYOBB ÚR.</h2>
<p>A míg a «Zöld könyv» titkos társulata a maga messzelátó tervén
építgetett, az alatt a «Medvesonka» egyesültjei mást gondoltak ki.
Ők oldalt hagyták a katonaságot, hátat fordítottak a főnemesek
szövetségének s terveztek a saját szakállukra.</p>
<p>Elnevezték magukat «napoleonistáknak».</p>
<p>Ugyan miért választották azt a különös nevet?</p>
<p>Hát – szegény emberrel nem nehéz elhitetni azt, hogy rosszul
megy a dolga. Abban az időben keletkezett az az orosz népdal:</p>
<div class="poem">
<div class="stanza"><span class="i0">«Lelkem az
Istené;<br /></span> <span class="i0">A fejem a czáré;<br /></span>
<span class="i0">Hátam az uramé;<br /></span> <span class=
"i0">Enyém csak a sirom.»<br /></span></div>
</div>
<p>Különösen az utóbbi négy esztendő alatt rendkívül sok Isten
csapása nehezedett az országra, rossz termések voltak, a gabona nem
adta meg a vetőmagot. Iszonyú tűzvészek hamvasztották el a
legnagyobb városokat. Valami eddig ismeretlen dögvész beszabadult a
határon s végigtizedelte az országot. Apró patakocskák megnőttek
özönvízzé s egész városokat sepertek el nehány óra alatt. Sáskák,
férgek, minőknek ember hírét nem hallotta soha, jöttek elő tábor
számra, megkínozni embert és állatot. Nagy hadihajók sülyedtek el a
tengeren minden legénységgel együtt.</p>
<p>Mindez pedig Isten büntetése azért, hogy a szabadságukért
harczoló görököknek nem megy segítségükre a czár.</p>
<p>S a csodák ellen csak csodák segíthetnek.</p>
<p>Van egy csodája e századnak, emberi alakban, a kinek neve
«Napoleon». <span class="pagenum"><a name="Page_198" id=
"Page_198">-198-</a></span></p>
<p>Nem igaz, hogy az angolok elfogták Waterloonál! Nem igaz, hogy
fogva tartják Szent-Ilona szigetén! Itt van ő, jól elrejtőzve, de
nem szabad elárulni, hogy hol? Csak annyit szabad tovább adni, hogy
Irkuczk környékén. Onnan fog ő előjönni, mikor a nép keserű pohara
színültig megtelt, s összetöri a hatalmasokat, s felszabadít minden
népet!</p>
<p>Ez volt általánosan elterjedve.</p>
<p>A «Medvesonka» szövetség közt volt egy gipszalakkészítő művész
(«a mi Canovánk»), a ki maga kétszázezer Napoleon-szobrot küldött
szét a világba műhelyéből. A muzsiknak az lett a szent képe, a kit
a feszület helyébe állított. Az volt a Messiás, a ki elé
családostul letérdelt imádkozni; attól várta minden bajainak
megorvoslását.</p>
<p>Még mai nap is igen sok orosz kunyhóban ott lehet találni azt a
kis gipszalakot a keresztbe tett csónakkalappal a fején, mellén
összefont karokkal, hosszú kabátjában, kurta derekú frakkjában. Még
halála után negyven év mulva is várták, hogy eljön.</p>
<p>Ez tehát egészen megérthető jelszó volt: «majd eljön
Napoleon!»</p>
<p>A nép csak annyit tudott, hogy tizenkét év előtt, mikor a
Napoleon eljött, az urak nagyon meg voltak ijedve, bezzeg kedves
volt nekik a paraszt! Hej hogy futottak, otthagyva prédára a
kastélyaikat. Aztán volt pénz, mint a polyva! Nem lehetett olyan
árt kérni, a mit meg ne adtak volna a zabért, meg a rozsért! Hát
még a fényes igéretek! Azokkal bántak még csak bőkezűen.
Eget-földet igértek a muzsiknak. Azt persze mind elfeledték. Hát
csak jöjjön még egyszer az a Napoleon.</p>
<p>A «medvesonka» vezéreinek tehát ez volt a tervük.</p>
<p>November 8-án lesz orosz naptár szerint Mihály őrangyal ünnepe.
Ezen a napon az Izsák-téren s a Néva jegén nagy népünnepet szoktak
tartani. Belevegyül az egész lakosság; úr és paraszt. Mikor aztán
már jól össze lesz a világ keveredve, egyszer csak elkiáltják a
jelszót minden <span class="pagenum"><a name="Page_199" id=
"Page_199">-199-</a></span> téren: «itt jön Napoleon!» Arra a
sokaság közül kiválik, a lelkesült nép vállain emelve, a hős
corsicai ismeretes alakja, személyesítve Dobujoff (a mi Rosciusunk)
által, a ki igen jól tudja mimelni a nagy császárt s erősen is
hasonlít hozzá. Több aztán nem kell. Ezzel a szóval: «itt van
Napoleon», fel lehet fordítani Szent-Pétervárt s az innen kiinduló
hógörgeteg meg nem áll Nowgorodig, a hol a régi «köztársaság» népe
rögtön csatlakozik hozzá, s ez eltemeti Moszkvát és mindent, a mi
ellen akar állani ennek a szónak.</p>
<p>A terv egészen bizonyosra volt számítva. A néptől el lehet venni
a szabadságot, el lehet venni a kenyerét, de a mulatságát ne
próbálja elvenni senki. A mely nap a nép megszokta, hogy mulasson,
azzal a nappal nem rendelkezik semmi hatalom.</p>
<p>A mellett az egész csataterv is jól ki volt főzve. A
részvételből minden ember ki volt zárva, a ki az urakkal bármi
összeköttetésben áll.</p>
<p>Még egy körülmény kedvezett vakmerő tervüknek. Október közepén
már a Néva beállt, s azontúl folyvást erős fagyok voltak, de hó még
nem esett, mely más évben már november közepén lábnyi magasan fedi
a tetőket s csak májusban olvad le róluk. Most tehát könynyű
leendett a város több helyén vésztüzeket gerjeszteni, a mi különben
télen Szent-Pétervárott nem olyan könnyű, mint Moszkvában, a hol
sok a faház. Ha tíz helyen egyszerre kigyullad a város, a zűrzavar
tökéletes lesz.</p>
<p>Ezen a napon az Izsák-tér egész búcsujárás képét ölti fel (a
Mihály őrangyal ünnepét még akkor itt tartották, nem a Mars-mezőn).
A máskor puszta térség helyén egy éjszaka egész új város emelkedik,
utczákra sorakozott bódékkal; a mik között eltehenkedik a bódék
apja, a sok népszerű szinház. És minő szinházak! Fabábok, a mik úgy
játszanak, mint az igazi emberek s egész harczjátékokat adnak elő.
És az az egész csapatja a művészeknek, a kiknek védistene nem
Apollo, hanem Pan; a nép mulattatói, <span class="pagenum"><a name=
"Page_200" id="Page_200">-200-</a></span> a kik nem hívogatják a
nagy urakat, a finnyás tudósokat deszkából összeütött
szentélyeikbe, hanem vándorolnak vásárokra, búcsukra, ünnepekre, s
nem szégyenlik leszállni a nép közé s levett csörgő sipkáikba
szedni össze a rézkopeket. A nép hívei: a pojáczák! A kik nem olyan
orczátlanok, hogy a halhatatlanság számára dolgozzanak, beérik
vele, ha ma kikereshették a tegnapi korcsmai számlát s azért épen
olyan jól játszanak, mint Talma, vagy Macready, megeszik a csepüt,
s pántlikát húznak elő az orrukból vég számra, elnyelik a tüzes
parazsat, az éles kardot s a lábujjuk hegyével megvakarják a
füleiket. Csinálja ezt utánuk Sulliván, vagy Kean, vagy a
mindkettőnél híresebb Dimitriefszki!</p>
<p>Ott mutogatják egy bódéban a valóságos vizileányt, a kinek
halfarka van és eleven halat eszik, s csak annyit tud mondani, hogy
«mama» és «papa». A másik sátor alatt a kötélen tánczoló elefánt
tiszteletére ütik az öreg dobot; ki mellett négykezű erdei emberek
vicsorgatják a fogaikat.</p>
<p>Az óriás hölgy is itt látható, a kinek hóna alatt a legmagasabb
férfi elmehet; pedig nem visel ám sarkos czipőt s megmutatja a
lábikráit, hogy nincsenek kitömve. A panoráma-mutogató énekelve
magyarázza a nagy harczok, vezuvkitörések, tengeri viharok és rémes
gyilkosságok történeteit, a miknek hű képmását mindenki megnézheti
két kopekért egy nagyító lyukon. Hát még azok az élvezetek, a mik
nincsenek födél alá rejtve. Itt egy banda kürtzenész játszik, a kik
közül mindegyik csak egy hangot fuj, mint az orgona a sípjait, s
mégis nóta lesz belőle; amott czigányleányok tánczolnak énekkiséret
mellett; keringelők, hinták, szélmalom alakra röpítik a légbe
ujjongó terheiket; az orosz csúszkán szánkóval, korcsolyával
iszánkodik alá a jó kedvében sivalkodó ünneplő nép, s valamennyi
dicső mulatságon felülemelkedve fogja bámultatni csodaművészetét a
kötél-tánczos, a ki egy szál kötélen, a mi az Izsáktemplom
tornyától az admiralitás erkélyéig van kifeszítve, <span class=
"pagenum"><a name="Page_201" id="Page_201">-201-</a></span> fog egy
talyigát keresztül tolni, s abban a talyigában a saját kis fia fog
ülni.</p>
<p>Van is dicső kedv: a szamovárok nem győzik a forró theát ontani,
s a theára nyomban czukros jeget, meg sós uborkát fogyaszt, a ki
igazán jól szeret élni, s hallgatja a népénekesek dalait, s maga is
beleénekel, s ha elhozta a háromszegletű balalajkát, muzsikál is
hozzá; a mi nem nagy tudomány, mert csak két hurja van a
szerszámnak.</p>
<p>De nemcsak a köznép mulat ma; az úri rend is kijött az utczára a
maga pompájával. Arról ugyan gondoskodva van jól, hogy a fekete nép
(a csort narod) meg az úri rend össze ne keveredjék. A «nyári kert»
el van zárva ez alkalommal, s ott vágtat körben az előkelő világ,
mindenféle alakú hintóiban, a batardtól kezdve a nemzeti
proleotkiig, s mutogatja drága prémeit és boglárait, meg bolognai
kutyácskáit. A Néva jegén pedig ezernyi, meg ezernyi szánka futtat
versenyt, szabadon vágtatva a széles folyam tükre felett,
aranyozott szánok angol telivérekkel, s egyszerű lappon vasokok, a
mik elé széles szarvu iramszarvas van fogva. Az észak Bábele van
együtt.</p>
<p>S majd a mikor le fog szállni az est, akkor a nyári kert
pavillonjának terraceán meggyujtják a bengáli tüzeket: a vásártéren
kátrányos máglyákat lobbantanak fel, s tarka tűzijáték eleveníti
meg a zsibongó népünnep képét.</p>
<p>S erre a tűzijátékra három ágyulövés a vár fokáról fogja megadni
a jelt, akkor valamennyi toronyban megszólalnak a harangok Mihály
őrangyal hódolatára.</p>
<p>Ez a három ágyulövés, meg az a harangszó lesz jel az
összeesküvőknek is, hogy előrohanjanak oduikból késeikkel,
fáklyáikkal, elkiáltva a jelszót: «itt van ő! itt van Napoleon!» A
mikor aztán a harangbömböléstől elnyomott csataordításban, az úri
néppel és katonasággal összekeveredve, az általános zűrzavar
közepett egyszerre juthatnak be a várba, leölve mindenkit, kiről a
«kés dala» szól.</p>
<p>Egészen tiszta munka volt. <span class="pagenum"><a name=
"Page_202" id="Page_202">-202-</a></span></p>
<p>Délután erős délnyugati szél támadt a tenger felől, mely sok
mulatságot elrontott. Az ilyenre ugyan itt mindenki el van
készülve; ha nem elég egy bunda, felvesz kettőt; hanem a szegény
komédiásoknak sok bajt okozott: felforgatta a sátoraikat,
félbeszakította a legmulatságosabb tréfákat; a kötéltánczos nem is
merte megkisérleni nyaktörő útját; az erős szél úgy lefujta volna
arról az egy szál kötélről fiastól együtt, mint egy pár legyet. A
nyári kertben kocsikázó hölgyek is panaszkodtak, hogy a fátyolaikat
mind letépi a kalapjaikról a szél, s különösen nagy volt a panasz a
miatt, hogy a tűzijáték egészen dugába dől, mert a bengáli tüzön s
a tűzkerekeken kívül semmi sem fog sikerülni.</p>
<p>A szél pedig estefelé nem hogy csillapodott volna, hanem
valóságos orkánná növekedett.</p>
<p>Ekkor megdördültek a vár fokáról az ágyúk, s azokkal egyszerre
megszólaltak a harangok. Háromszáz harang egyszerre. Az aztán a
carillon!</p>
<p>A harangozáson a népzaj nem törhetett keresztül, hanem az
ágyudörgések igen.</p>
<p>A nép szokta számlálni, hogy hányat lőnek?</p>
<p>Három lövés volt a jeladás a bengali tűz ellobbantására.</p>
<p>Hanem az ágyúk tovább dörögtek.</p>
<p>Mikor huszonegyig elszámlált a nép, akkor azt kérdezték az
emberek egymástól: «nini! mi ez? herczegasszony született tán a
téli palotában?»</p>
<p>Nem biz az, az ágyúk csak tovább dörögtek.</p>
<p>Az ötvenedik lövésnél azt kérdezte minden ember: «ej ha! valami
tengeri csatát nyertünk meg valahol?»</p>
<p>Annál sem állt meg az ágyudurrogás, tovább dörgött a harangzúgás
között.</p>
<p>Mikor aztán a százegyediket dörögte az ércztorok, akkor minden
ember bámulva kérdezte egymástól: «de hát a czár születésnapja
van-e ma, vagy micsoda?»</p>
<p>Az sincs! A dörgést folytatta a rézszörnyeteg. Százkettőt,
<span class="pagenum"><a name="Page_203" id=
"Page_203">-203-</a></span> százhármat, száznégyet. A százötödiknél
aztán senki sem kérdezte, hogy mit jelent ez? hanem felordított az
egész város, oly hangon, mely túlharsogta a harang bömbölését:</p>
<p>– «Itt jön! Ő jön!»</p>
<p>De nem «Napoleon jön», hanem még annál is nagyobb úr: a
Néva!</p>
<p>Jön visszafelé s hozza magával a tengert! Az egész darabokra
tört jég-tengert, kristály torlaszaival, hullámsánczaival, sebesen,
rohamosan, ordítva, harsogva, tombolva.</p>
<p>Ezt jelzi a szakadatlan ágyulövés a várfokról.</p>
<hr class="tb" />
<p>Mikor I. Péter czár hozzáfogott annak az eszmének a
létesítéséhez, hogy a finn mocsár közepett egy új világvárost
emeltessen, s az őserdőket, a mik a mostani palotasorok helyét
elfoglalták, kezdé kiirtani, talált egy vén veresfenyőfát, a minek
a kérgébe mély vonalak voltak vágva körül. «Mit jelentenek ezek a
vonalak?» kérdé egy vén paraszttól. «Ezek jelzik, uram, a Néva
magasságát, mikor megárad s a vidéket elönti.» A czár levágatta a
fát is, a parasztot is. Azok pedig igazat mondtak mind a ketten. A
Néva a hatalmas czári városnak örök ellensége maradt.</p>
<hr class="tb" />
<p>Jön, visszafelé folyva, már nem a medrében, hanem a medrén
kívül, nem is a Néva már, hanem a tenger. Maga a keserű tenger, s
majd mikor le fog futni a víz, a paloták falai odáig be lesznek
húzva sóval, a meddig a víz emelkedett.</p>
<p>Úgy jön az óriási hullámszörnyeteg, mint egy útnak indult
hegyláncz. Egész délután ostromolta, a nyugati széltől korbácsolva,
azt a torlaszt, a mit saját maga rakott maga elé a kronstadti
öbölben felszaggatott jégből, estére legyőzte azt s akkor aztán
omlott be hömpölyögve a nagy Névába és ott tolta maga előtt a
jégzajt. <span class="pagenum"><a name="Page_204" id=
"Page_204">-204-</a></span></p>
<p>Legelsők voltak, a kik az itéletnapi vészt észrevették, a nagy
Néva jegén versenyszánkázók. A kik a jobb partra menekültek
szánjaikkal, azok jól jártak, mert ott tiszta volt az út a
menekülésre; de a kik a bal partot találták legközelebb s arra
akartak kiszabadulni, azok egyszerre az ádáz rémületet vitték
magokkal az ünnep mámorában tomboló sokaság közé.</p>
<p>«A Néva jön!»</p>
<p>Ez az egy kiáltás elég ijedelmet önteni a legbátrabb szívébe s
nyavalyássá rémíteni a gyönge szívüt, mert az elől nincs menekülés.
Ez mikor haragba jön, végigönt az egész városon, s a ki előle fut,
az utcza tulsó végén már szemközt találja őt.</p>
<p>A zűrzavar egy percz alatt általános lett. A hintók serege az
elkerített nyári kertből csak a rendes kapukon keresztül
szabadulhatott ki. S ott a bejáratoknál összetorlódott. A kik aztán
nagy nehezen kiszabadulhattak a térre, az utczára, ott az
eszeveszettül rohanó népgomoly közepébe jutottak s az vitte őket
magával, a merre maga rohant, nem tekintve a czímert a hintóajtón,
s a paszomántos inast a bakon. Nem volt most se herczeg, se muzsik,
csak ijedt ember.</p>
<p>S mielőtt kibirtak volna egymás közül keveredni, már ott volt a
vízár.</p>
<p>Az első hullámcsapás, mint egy halom szemetet kapta fel a nagy
Izsák-tér bódéhalmazatát. A lebujokból kiöntött dőzsölők ordítva
jöttek elő pinczeoduikból; a vásárosok úszóbódéik tetejére
kapaszkodva, kiabáltak segítségért; az óriás nő a sátora tetején
dugta ki a fejét meg a két kezét s legjobban meg volt ijedve, a
majomnak öltözött komédiások fölfutottak árboczaikra, a vízileány
is megtalálta a lábait s igyekezék a szárazra jutni halfark nélkül;
a betanított elefánt bömbölve gázolt a népen keresztül, hátára
kuporodott gazdájával s az állatsereglet fenevadai rivalltak, mint
az őserdőkben.</p>
<p>S a rémjelenet satyrájául a nyári kert pavillonja terraceán
<span class="pagenum"><a name="Page_205" id=
"Page_205">-205-</a></span> elhelyezkedett tüzijátékos meggyujtotta
piros és zöld bengali tüzeit, s azok messze bevilágíták az özönvízi
zűrzavar képét. Csak ő maga és segédei nem láttak semmit, elvakítva
a fénytől, míg egyszer aztán a harangok, az addigi ünnepi zengésből
áttértek a vészjelző kongatásra. Akkor vették csak észre a nagy
veszedelmet. Akkor meg aztán siettek kioltani minden görögtüzet s
arra az egész város sötét lett. A vihar nem engedte a lámpásokat
meggyujtani, s a jégzaj, a merre előnyomult, mind kidöntögette a
lámpásfákat.</p>
<p>A zűrzavarhoz, a vészhez még az éjsötétség is hozzájárult.</p>
<p>Az ész nélkül menekülő tömeg között ott volt Ghedimin herczegnő
is Bethsábával. Orosz divat szerint két egymás elé fogott ló volt a
hintójok előtt. Egy ilyen fogattal nagyon nehéz kikeveredni egy
kocsitömkeleg és futó sokaság közül. Az első ló alig fékezhető.
Kivált az ilyen tüzes angol mén, a minőt ma a herczegnő kocsijába
fogatott. Be akarta mutatni, hogy neki mégis pompásabb fogata van,
mint Zeneidának. Pedig hát nem ért vele czélt, mert Ilmerinen
kisasszony meg sem jelent a népünnepen.</p>
<p>– Térj ki valami mellékutczába! parancsolá a herczegnő
kocsisának.</p>
<p>Ezt könnyű volt parancsolni, de nehéz végrehajtani. A népgomoly
minden oldalról körülfogta őket.</p>
<p>– Szállj le! parancsolá ekkor a vadászának, s csinálj helyet a
csőcselék között.</p>
<p>A vadász, egy óriási finn legény, aztán megfogta zablájánál
fogva az első lovat, úgy akarta azt a néptömeg között vezetni,
jobbjával ütlegeket osztva az útjába tóduló muzsikok fejére. No, a
muzsiknál még az megjárja, mert az hozzá van szokva, mert ő
paraszt; de az ostorhegyes ló nemes vér, s az angol paripa nem
engedi magát a zablájánál fogva czibáltatni. Egyszer csak
felágaskodott s a patkójával olyat csapott a vadász fejére, hogy az
eszméletlenül rogyott össze. <span class="pagenum"><a name=
"Page_206" id="Page_206">-206-</a></span></p>
<p>– Most mit csináljunk? szólt megrémülten a herczegnő s elkezdett
sírni.</p>
<p>– Én tudok rajtunk segíteni, mondá ekkor Bethsába. A gyeplőst
lehet nyeregből vezetni.</p>
<p>– De ki ül fel rá? szólt kezét tördelve a herczegnő.</p>
<p>– Hát én! Megszoktam a lovaglást.</p>
<p>– Jó lesz, mondá a herczegnő.</p>
<p>Mindenekfelett önző volt. Nem gondolt rá, hogy Bethsábának, ha
az első lóig akar eljutni, előbb térden felül érő jeges árban kell
végiggázolnia; azután kitenni magát fagyasztó viharnak, bunda
nélkül, csupán a könnyű prémes kaczabajkában, s azonkívül egy
őrjöngő néptömegnek, mely a sötétben nem ismer se Istent, se urat!
És hogy elvégre is az egy király leánya, a ki nem azért lett bizva
Ghedimin herczegnőre, hogy ő nála fullajtári szolgálatot
teljesítsen.</p>
<p>Azt mondta neki: «jó lesz».</p>
<p>S arra a leány hirtelen leveté nyusztszőrmés bundáját, kiugrott
a kocsiból, bele a vízbe; odafutott az első lóhoz, azt szépen a
nevén szólította, megveregette a nyakát, s aztán egy
aczélruganyosságú szökéssel ott termett a hátán, a gyeplőszárt
kantárnak fogva a kezébe.</p>
<p>Most aztán meg lehetett indulni.</p>
<p>A leány szelid szóval kérte az útjába tódulókat: «kedves bátyám!
kérlek; áldjon meg az Isten!» s ez többet használ, mint az
erőszakoskodás. Az emberek szorítottak utat előtte s a hintó
kivergődött az Izsák-térről és a széles utczákról s sikerült azzal
befordulni egy mellékutczába, a mit nem leptek el a futó
tömegek.</p>
<p>Hanem annak is megvolt a rossz oka, hogy miért nem jött azon
szemközt ember?</p>
<p>Azért, mert a tulsó utczán már megkerülte őket az áradat.</p>
<p>Mentől inkább haladtak azon az utczán, annál bizonyosabbak
lehettek a felől.</p>
<p>A hullám már becsapott a hintóba s a herczegnőnek fel
<span class="pagenum"><a name="Page_207" id=
"Page_207">-207-</a></span> kellett állania a kocsi ülésére, hogy a
lábai fel ne ázzanak. Ő tehette azt; de Bethsábát az előre vágtató
paripa csuromvízzé fecskelte, s a hullám folyvást a térdeig
csapkodott fel.</p>
<p>– Csak a nyefszkij prospectre kiérjünk! Lihegé a herczegnő.
Siessetek. Siessetek. Ott van a palotánk mindjárt közel.</p>
<p>Oda ugyan jó helyre értek. A mint a keresztutczából kijutottak a
tágas, egyenes sugárútra, mintha a Névát magát látnák maguk előtt,
mikor megindul rajta a zaj. Itt már nemcsak víz volt, hanem jég is.
A sötét víztükör felett ott feküdtek az úszó jégtáblák. Az áradat a
Moika csatornán át eléjük került.</p>
<p>– Szent Mihály arkangyal! kiálta fel e látványra a kocsis a
bakon. Szabadíts meg bennünket a magad neve napján!</p>
<p>– Ne imádkozz most, hanem hajtsd a lovakat! kiálta rá a
herczegnő.</p>
<p>– De asszonyom, nem szabadít ki innen bennünket más, mint vagy
angyal, vagy az ördög!</p>
<p>– Ne ugass! kiálta a herczegnő, fejbe vágva a kocsist. Én
egyikben sem hiszek, hanem bizom a jó lovaimban, azok hazavisznek.
Vágtassunk, vágtassunk.</p>
<p>S a nő vágta a kocsist, a kocsis vágta a lovat, a ló meg vágta a
haragos elemet, a jeges árt, haragudtak mind a hárman. Csak a
királyleány könyörgött. «Én Istenkém, kis Istenkém: küldj valami
szabadulást!»</p>
<p>Érezte, hogy nem soká fogja kitartani, tagjai megdermednek.</p>
<h2>AZ ÖRDÖG.</h2>
<p>Egyszer csak derengő fény kezdett egy mellékutczából a sötét
hullámra vetődni; a vérvörös sugár élesen sütött ki a magas házak
sorai közül.</p>
<p>Egy dereglye jött elő a mellékutczából. A hajó orrába
<span class="pagenum"><a name="Page_208" id=
"Page_208">-208-</a></span> volt letűzve egy fáklya. Két férfi
evezett; egy a hajó orrán állva, hosszú csáklyával hárítgatva félre
a sebesen közelítő jéghasábokat, egy pedig a kormányrudat fogta. A
dereglye közepén állt egy nő, kurta prémes bundában, feje és
csaknem egész arcza elburkolva a bashliktól, a ki azzal
foglalkozott, hogy egy csoport apróbb-nagyobb gyermeket mindenféle
pokróczokba takargatott s piskótákat osztogatva ki közöttük,
csitítgatta őket, hogy ne kiabáljanak annyit a «tata», meg a «baba»
után. (Az orosz kis gyerek mama helyett babát mond.)</p>
<p>Hja, biz a tata meg a baba azt szokta tenni, hogy mikor maga
elmegy a népünnepre, hát akkor a sok mihaszna apró porontyot
bezárja otthon a szállásán. A hátára csak nem veheti, mikor a
«korsóba» megy.</p>
<p>Mikor aztán beüt a szerencsétlenség, hát biz akkor a tata, meg a
baba (ha ugyan ura még a két lábának) hát csak elszalad valamerre;
de a bezárt aprósággal mi történik? Ha tüzi veszedelem van, biz
azok odaégnek; ha azonban csak az árvíz jön, hát akkor jó az Isten,
majd csak küld innen-amonnan holmi jószívű uracskákat, a kik
mulatságot csinálnak maguknak abból, hogy a benrekedt gyerkőczkéket
ablakon, padláslyukon át összeszedegessék; hisz azoknak az uraknak
ez olyan jó mulatság, mint a kacsavadászat. Lám, ezek is hogy
megtöltötték már a dereglyéjüket, pedig még csak egyet
fordultak.</p>
<p>A dereglyések észrevették a vízár közepett küzködő hintót, azzal
egyszerre arra vette a jármű irányát. A fáklya szikrázva lobogott
az erős szélben s tűzvilágot kölcsönzött az ifju férfi arczának, ki
a csónak elején állva, mint egy szellemhős közeledett a fekete
víztükör felett.</p>
<p>A torló jég harsogott a közeledő dereglye alatt.</p>
<p>Az ifjú férfi neki feszíté csáklyáját s odafaroltatta a
dereglyét az úri fogat mellé.</p>
<p>Már ekkor Bethsába alig birta magát tartani a lovon.</p>
<p>Az ifju nem vesztegette a szavakat, hirtelen átkarolta a leány
derekát, a ki ösztönszerün ragadta meg mindkét <span class=
"pagenum"><a name="Page_209" id="Page_209">-209-</a></span> kézzel
a karját s a másik perczben a leány a ló hátáról a dereglyébe volt
emelve.</p>
<p>Bethsába e pillanatban az ifju szemei közé nézett és akkor
megtudta, hogy mi gyönyör van abban, a mikor egy ember a másiknak a
szemeiben elveszti a lelkét. Ő már egyszer találkozott e szemek
lángjával; akkor még csak a szárnyait égette el náluk, most azután
egészen beléjük hullott.</p>
<p>– Takarja ön ebbe a bundába! szólt a dereglye közepén álló hölgy
a férfihoz, s saját bundáját levetve válláról, odaveté a didergő
leányra. Aztán odalépett a hintó szélére s kezét nyujtá a bennülő
hölgynek. E közben hátra hullott fejéről a bashlik, s Bethsába
ráismert az arczára. «Ez az ördög», ez Ilmarinen Zeneida!</p>
<p>A herczegnő is ráismert.</p>
<p>Vad szenvedélylyel taszítá el a felé nyujtott kezet s rekedten
kiálta:</p>
<p>– El innen! Nem kell az ön segítsége! Inkább a jégárba, mint
önhöz: a pokolba!</p>
<p>S azzal kikapta a kocsis kezéből az ostort s közé vágott vele a
lovaknak; azok vadul vágtattak előre, neki a jeges árvíznek, a
tajtékzó hullámnak, mely szügyeiket verte már. Nem kellett neki ez
a segítség.</p>
<p>Bethsába pedig ott maradt.</p>
<p>Reszketett, nemcsak a hidegtől, hanem attól a rémgondolattól,
hogy most az ördög keze közé jutott. Már viszi magával, már az
övé.</p>
<p>Még a bundáját is ráadta a martalékára, hogy annál biztosabban
elvihesse. Milyen jó meleg bunda. Bizonyosan ez is a pokolból
jött.</p>
<p>– Ön meg fog fázni, mondá a csáklyás férfi Zeneidának.</p>
<p>– Evezni fogok s majd kimelegszem, viszonzá a nő, s azzal kezébe
kapva a lapátrudat, elkezdé azt feszíteni, hogy keble csak úgy
emelkedék bele. Így tesznek az ördögök, mikor sietnek a
martalékukkal. Ezt a sok gyermeket is bizonyosan mind a pokolra
viszi most. <span class="pagenum"><a name="Page_210" id=
"Page_210">-210-</a></span></p>
<p>A dereglye sebesen sikamlik végig a sötét utczákon.</p>
<p>Majd egy nagy kert elé jut, melynek kőfala gátat vet a
hullámnak. Bethsába megismeri azt a czifra aranyozott vaskerítést.
Itt lőtték le a szarvast, a mit ők hajtottak a mult tavaszszal. Az
ördög odaviszi őt most magához!</p>
<p>A dereglye kiköt a palota küszöbe előtt, egész odáig tódul az
árvíz, a márványlépcsőkig. Hanem az a palota jó menedék. Alapja úgy
fel van emelve, hogy a pálmakert növényeinek a tövét soha sem
érheti el az árvíz. A tornácz fényesen ki van világítva s
cselédsereg fényes bérruhában siet lámpásokkal az érkezők elé. Benn
nagy sürgés-forgás van. A nagy tánczteremben végtül-végig ágyak
vannak vetve, s közepett asztal terítve, gőzölgő samovárokkal; egy
csoport gyermek már fekszik az ágyakban; nehányat most itatnak
meleg levessel, theával. Sok ember van itt, a kiknek arczát
Bethsába, úgy rémlik, mintha látta volna valahol.</p>
<p>Azok úgy kerültek oda, hogy a Mihály arkangyal-napi ünnepi
sokadalmat szokás szerint felhasználta a zöld könyv társasága az
ország minden részéből összebeszélt gyűlés megtartására. Ilyenkor a
rendőrség figyelme meg van bénítva.</p>
<p>A vezetők alig kezdtek a tanácskozáshoz, a midőn berohan Puskin
azzal a hirrel, hogy a Néva kiáradt s elöntötte a várost.</p>
<p>Erre a hirre mindenki elfeledett politikát, alkotmánytervet,
összeesküvést, csak a közös vész állt előttük. – «Siessünk menteni,
a mit lehet!»</p>
<p>Zeneida parkjában volt egy nagy halastó, a melyen tavaszszal
egész regattákat szoktak rendezni a vidám vendégek; a csónakok,
dereglyék ott voltak télen a félszerben. Azokat hirtelen
elővontatták, s azzal felosztva egymás között a feladatokat,
mindannyian csáklyát, evezőt ragadtak, s indultak szerteszét
árellenében, segélyt vinni a nyomorultaknak. Nehány csónak már
megelőzte Zeneida járművét. Az volt a jelszó, hogy a veszélyben
<span class="pagenum"><a name="Page_211" id=
"Page_211">-211-</a></span> forgó házakból a gyermekeket kell
legelébb megszabadítani, meg az olyan nőket, a kik gyermekeikkel
otthon maradtak.</p>
<p>Zeneida egész kastélyát, konyháját, ruhatárát rendelkezésükre
bocsátá.</p>
<p>Neki jutott az oroszlánrész; nem is bocsátotta ki a kezéből.
Felkapta az ölébe bundástól a királyleányt, úgy vitte fel maga a
lépcsőkön, egy virágillatos langymeleg szobába, mely puha szőrmével
volt szőnyegezve. Az nem is tudott volna a maga lábain ide
feljönni. Nem volt semmi önakarata; engedett magával mindent tenni
– az ördögnek. Az ellen úgy is hiába minden daczolás.</p>
<p>Zeneidának első dolga az volt, hogy letépte Bethsábáról a
testére fagyott ruhákat mind; ollóval vágta, körömmel hasította;
nem hagyott rajta semmit. Hát hisz az ördög így szokott bánni a
martalékával.</p>
<p>Hanem egy különös dolog mégis feltünt Bethsábának. Gyakran
szokott ő Corynthiával együtt fürödni, s olyankor keresztanyja soha
sem mulasztá el, hogy azt ne mondja neki: «ejh, milyen szép vagy!»
s eldicséri gyönyörű idomait. Ez a másik nem teszi azt. Összehuzott
szemöldökkel tekint rá, mintha haragudnék s aztán fog egy durva
gyapotszövetet, s azzal kegyetlenül végigdörzsöli a levetkőztetett
leány minden tagját, a nélkül, hogy egy szót szólna hozzá,
mindaddig, míg a dermenet eloszlik izmaiból, s jótékony melegség
váltja fel a reszketést. Akkor aztán bepólálja őt a kandallónál
megmelegített patyolatlepelbe s lefekteti jó puha ágyba,
odahelyezve a fejét a vánkosra, melyen szétbontott haját körül
elteríté, hogy könnyebben megszáradjon, s azzal betakargatja
paplannal. Hát hiszen az ördög így szokott bánni eleinte azokkal, a
kiket elragad!</p>
<p>Akkor aztán finom porczellán csészében hoz neki valami párolgó
italt, a miből Bethsába, a mint egy kortyot lenyel, az mint az
olvatag tűz járja végig az ereit. Ez bizonyosan az ördögök
bűvitala! S aztán ennek az a tulajdonsága <span class=
"pagenum"><a name="Page_212" id="Page_212">-212-</a></span> van,
hogy ha az ember egy kortyot lenyelt belőle, a másikat utána
kivánja, mindaddig, míg csak az utolsó cseppben tart; s mikor az
egészet megitta, lecsukódnak a szemei, akárhogyan iparkodik ébren
maradni, nem bir magával, elalszik. Akkor aztán az ördög elviszi őt
álmában mindenféle tündéri tájakra, a mik eleinte nem nagyobbak,
mint egy férfinak a szemszivárványa, hanem aztán egyre tágulnak,
míg egész leirhatatlan paradicsomok válnak belőlük, a mikben az
ember nem járkál, hanem repül. Egyszer olyant is álmodik, mintha az
ördög odajönne hozzá, megtörülgetné homlokát, lebontogatná testéről
az átizzadt burkot, s friss inget adna rá. Reggel aztán, mikor
fölébredt, látta, hogy az ing csakugyan rajta van. Ha ez sem volt
álom, akkor a többi sem volt az.</p>
<p>Felült az ágyában és körültekintett az ördög szobájában.
Csakugyan ilyennek kell annak lenni; mert nincs benne semmi szent
kép, ellenben chinai és japáni bálványszobrok nagy választékban.
Ezek a Belzebub szobrai, meg az Asmódié kétségtelenül.</p>
<p>A min még jobban elbámult, az, hogy öltönydarabjai mind oda
vannak szépen egymásra rakva az ágya mellé egy alacsony karszékre.
Hogy lehet az? Hisz azokat tegnap az ördög diribről darabra tépte,
szakgatta, vagdalta; s most itt vannak épen, szárazon. Hejh, az
ördögnek sok szolgálattevő szellem áll rendelkezésére. Ehhez
értenek azok. Megkisérté felvenni ez öltönyöket, hátha nem égetik
meg? nem mulasztá el, valahányszor egy kapcsot összeakasztott, rá
mondani «Christeleyson, Kyrie eleyson», hogy megrontsa a gonosz
varázst.</p>
<p>Aztán mikor fel volt öltözve, elkezdte fürkészni, hogy mi lehet
ezen a szobán tul az ördög kastélyában?</p>
<p>Végig járt két-három szobát, azok mind nem olyanok voltak, a
minőket ő keresztanyjánál szokott látni, a ki pedig gazdag
herczegasszony. Egy szoba épen tele volt eleven madarakkal, meg
kitömött állatokkal. <span class="pagenum"><a name="Page_213" id=
"Page_213">-213-</a></span></p>
<p>Egyszer aztán valami hangokat hallott meg, a mik hasonlatosak a
gyermeknyafogáshoz. Aha, itt kinozza az ördög az elrabolt kis
gyermekeket.</p>
<p>Odavitte a kiváncsiság. Egy szőnyegajtó mögül jöttek a hangok, a
mi félig nyitva volt. Bekandikált rajta. És ott látott egy csoport
apró porontyot, a kiket Zeneida mozsdatott, fésült, öltöztetett. A
mosdatottak nyafogtak, a kik pedig már fel voltak öltöztetve, azok
örültek az új ruhájuknak.</p>
<p>Különös foglalatosság egy ördögtől!</p>
<p>Az volt Zeneida fürdő-szobája.</p>
<p>Bethsába bátorságot vett magának belépni. A kiváncsiság
vakmerő.</p>
<p>– Ah, ön már fel is öltözött kis herczegnő? szólt Zeneida, a
midőn őt meglátta.</p>
<p>– Mit csinál ön a kis gyerekekkel? kérdé Bethsába
kiváncsian.</p>
<p>– Látja ön, fürösztöm és öltöztetem őket. Az anyjaik ki tudja
merre vannak? Az áradás még egyre nő; az egész város víz alatt van.
A míg ez el nem múlik, addig ezeket ápolni kell. No, a ki hamar
felöltözik, szólt azután a gyerekekhez Zeneida, az majd mehet az
étterembe, s kap a mamzeltől jó levest reggelire.</p>
<p>Bethsábának valami jutott eszébe. Ki akarta próbálni az
ördögöt.</p>
<p>– De hát ezeket a gyerekeket nem imádkoztatja meg valaki,
mielőtt reggelit kapnának?</p>
<p>– Nem ám, kedvesem; mert ezek sokkal inkább éhesek, mint
áhítatosak.</p>
<p>– De imádkozni mégis csak jó; mondá a királyleány.</p>
<p>– Mire jó?</p>
<p>– Hát most épen arra, hogy muljék el ez a nagy szerencsétlenség
a városról.</p>
<p>– Kedves kis herczegasszonykám, szólt Zeneida. Azt a szelet, a
mi a Névát ide felhajtja, úgy hiják, hogy «Auster». És ha az egész
földet lakó ezerkétszázmillió ember mind <span class=
"pagenum"><a name="Page_214" id="Page_214">-214-</a></span>
elkezdene a szájával fujni, még az sem volna elég arra, hogy
visszafujja az Austert, ha az megindul.</p>
<p>Ez már csak igazi ördöghöz illő észrevétel! Az imádkozást nem
tartani egyébnek, mint a szájból kijövő fujásnak!</p>
<p>Bethsába a vakmerőség legszélsőbb eszközéhez folyamodott.
Megkisérlé az «Isten» nevét kimondani az ördög előtt. Hátha erre
rögtön kén és szurokfüst közé feloszolva, elveti csábító külsejét,
s átváltozik szarvas, kecskelábas ősalakjává?</p>
<p>– Hát ön nem hiszi, hogy e szörnyű csapást Isten mérte rá az
emberekre?</p>
<p>– Nem, kedveském! mondá Zeneida, épen egy kis pityergő
leánykának a fejére kötve fel a meleg főkötőcskét; mert ha Isten
küldené az elemi csapást büntetésül az emberekre, hát akkor
gondoskodnék róla, hogy az árvíz ne menjen be a jó emberek házaiba;
hanem csak a rosszakéba.</p>
<p>(Bizony csak ördög vagy te! Különben nem mondanál ki ily
rettenetes szavakat.)</p>
<p>Bethsába még tovább vitte a bátorságot. Rá akarta szedni az
ördögöt.</p>
<p>– Ejh, önnek sok dolga lehet most; nem könnyíthetném meg a
fáradságát? Ha nekem megengedné, én is megtudnám e kis gyerekeket
mosdatni, fésülni; én nagyon szeretem azt; az nagyon mulatságos
lehet.</p>
<p>– Igazán! Szólt Zeneida derülten. Dehogy nem! Így önnek is adok
valami foglalatosságot. Nekem úgy is gondoskodnom kell, hogy ennyi
embernek legyen mit enni. Hát vegye magára a gondját az
apróságoknak!</p>
<p>Azzal odaültette Bethsábát a maga helyére s a sok piszkos
gyerekre ráparancsolva, hogy szót fogadjanak, még egyszer szivesen
mosolygott a királyleányra s aztán otthagyta őt a
fürdő-szobában.</p>
<p>Bethsábának első gondja volt, valamennyi gyermeket rögtön
letérdepeltetni s aztán közéjük térdelve, elmondatni <span class=
"pagenum"><a name="Page_215" id="Page_215">-215-</a></span> velük a
Miatyánkot. «De szabadíts meg a gonosztól: Amen!»</p>
<p>No most ezzel az ördög ugyan fel lett tromfolva.</p>
<p>Akkor aztán hozzáfogott a kis árvák mosdatásához,
fésülgetéséhez.</p>
<h2>A ZÖLD SZEMŰ EMBER MESÉJE.</h2>
<p>Hanem az apró porontyok nem viselték ám magukat olyan csendesen
az ő keze alatt, mint mikor az a másik nő bánt velük. Annak egy
ránézése elég volt a nyafogást, szepegést egyszerre elnémítani; ez
a másik pedig csak olyan gyermek volt előttük, mint maguk; egy
cseppet sem féltek tőle; egyik rákezdte s arra aztán valamennyi
folytatta, hogy «hol a baba, hol a tata?» S aztán, hogyha
összemázolják a könyeikkel a képeiket, akár újra mosdassa őket az
ember.</p>
<p>Hát bizony a tatát, babát ő sem tudta nekik előteremteni; hanem
ekkor eszébe jutott, hogy mit szoktak ő vele csinálni a dajkáló
asszonyok, mikor kis gyerek volt, aztán sírt az anyja után? Mesélni
szoktak neki.</p>
<p>– No ne sírjatok, viseljétek magatokat szépen, majd mindjárt
mondok nektek egy szép mesét a «zöldszemű emberről». Az ám a szép
mese, hallgassatok csak rá.</p>
<p>A Sisera hadja erre az igéretre rögtön elcsöndesült;
odatelepedtek Bethsába körül, odatették az állaikat a térdeire,
belekapaszkodtak a szoknyájába, úgy hallgatták.</p>
<p>– Hát, hol volt, hol nem volt, volt egyszer egy kis királyfi;
akkora, mint te bozontos fejű itt a lábamnál. Annak volt egy jó
apja, meg egy még jobb anyja, a kik őtet nagyon szerették. Egy
napon aztán a király is, meg a királyné is egyszerre elutazott.
Nagy hosszú czifra érczládákba feküdtek le, a miknek a tetejeit
rájuk csukták. Azután feltették őket nagy-nagy aranyos-ezüstös
szekerekre, a mikbe hat-hat ló volt fogva, s aztán sok ember,
<span class="pagenum"><a name="Page_216" id=
"Page_216">-216-</a></span> meg katona, meg ágyu kiséretében
elvitték őket, nagy muzsikaszó mellett. A kis királyfi, mikor
egyedül maradt a kastélyában, azt kérdezé a nagyvezértől:</p>
<p>– Hová utazott az én apám, meg az én anyám?</p>
<p>A nagyvezér azt mondta neki:</p>
<p>– Jaj, kis királyfi, azok elmentek messze-messze; egy másik
világba.</p>
<p>– Hát minek mentek abba a másik világba? kérdezte a
királyfi.</p>
<p>– Azért, mert az sokkal jobb világ, mint ez az innenső, a miben
mi lakunk, felelt neki rá a nagyvezér.</p>
<p>Azt mondta erre a királyfi:</p>
<p>– De hát akkor engemet is miért nem vittek el magukkal abba a
másik világba, ha az a jobbik?</p>
<p>– Jaj, kis királyfi, mondá a nagyvezér; te neked még előbb sokat
kell fáradni, küzdeni, szenvedni ezen a világon, a míg megérdemled,
hogy abba a másik világba eljuthass, a hova az apád meg az anyád
elutaztak.</p>
<p>Hát sehogy sem tetszett ez a biztatás a kis királyfinak; hogy ő
még fáradjon, küzdjön és szenvedjen is sokat, s azt mondta magában:
«no megállj, majd utána megyek én az apámnak, anyámnak abba a másik
jobbik világba s itt hagyom nektek ezt az innensőt; kínlódjatok
benne, ha nektek úgy tetszik».</p>
<p>S azzal azt tette, hogy fogta a kis puskáját s kiment az erdőre,
mintha madarakat akarna lődözni. Ott azután addig ment a sűrű
rengetegben, míg egyszer utólérte a záporeső. Aztán, hogy meg ne
ázzék, keresett egy odvas fát, hogy majd abba meghuzza magát. Hát –
jól van – a mint az oduba bebujt, akkor látta, hogy ott már van egy
ember elrejtve. (No te borzas, mit csináltál volna, ha te jártál
volna így?)</p>
<p>– Nagyot sikoltottam volna.</p>
<p>– Bezzeg a kis királyfi nem azt tette ám, hanem megszólította
bátran az idegen embert: «hallod-e ember, ez az erdő az én erdőm,
ez a fa az én fám, én nem engedtem <span class="pagenum"><a name=
"Page_217" id="Page_217">-217-</a></span> meg neked, hogy benne
lakjál. Hanem ha megmondod nekem, hogy merre van az a jobbik világ,
a hová apám anyám elutazott, akkor neked adom a fát is, az erdőt
is; nem bánom: lakjál benne».</p>
<p>Azt felelte neki erre az idegen ember az odvas fában:</p>
<p>– Nem úgy van az kis királyfi: hamarább itt laktam én, mint ez
az erdő felnőtt s innen engem senki ki nem üzhet. Azt meg, hogy
merre van az a jobbik világ? csak akkor mondhatom meg, ha én is
megszeretlek téged s te is megszeretsz engem. Én már megszerettelek
ám.</p>
<p>– No én ugyan nem szerettelek meg! mondá a kis királyfi.</p>
<p>– De hát miért nem? kérdé az erdei ember.</p>
<p>– Azért, mert zöld a szemed.</p>
<p>Az idegen embernek csak úgy világlottak a szemei, mint két
szentjános-bogár.</p>
<p>– No hát eredj, Isten hirével, mondá neki az ismeretlen; a miből
a királyfi megtudhatta, hogy ez nem valami gonosz szellem, mert
külömben nem tudná az Isten nevét kimondani.</p>
<p>– El is megyek! szólt a kis királyfi; megtalálom én az utat a
jobb világba nálad nélkül is. Hallottam én már elégszer, hogy merre
van annak az útja!</p>
<p>Hallotta sokszor a kis herczeg, úgy fülhegygyel, mikor azt
beszélték, hogy ott a sziklák között lakik egy kegyetlen nagy
vérszopó vadállat, egy tigris, a mely sok vadászt, kecskepásztort
elvitt már a másvilágra. No az majd őtet is elviszi.</p>
<p>Ment, csak ment, a míg csak el nem ért a sziklák lábához, a hol
a vadállat barlangja volt, a mire rátalálhatott arról a sok elszórt
csontról, a mikkel annak a bejárata be volt terítve. A tigris akkor
is otthon volt, a barlangban hallatszott a mormogása. (No te
borzas, oda mertél volna-e menni a barlangba?)</p>
<p>– Nem én, ha a lapdám beesett volna sem.</p>
<p>– No látod, a kis királyfi nem volt ám olyan gyáva: <span class=
"pagenum"><a name="Page_218" id="Page_218">-218-</a></span> bátran
bekiáltott a barlangba: «hej te, tigris, gyere elő! itt vagyok én:
a királyfi! Jer, vigy el engem is a jobbik világba, gyorsan!»</p>
<p>A szörnyeteg előmászott az oduból, körülnyalta a véres száját,
hosszú farkával megcsapkodta az oldalait, s aztán lesunyta a fejét,
hogy egy ugrással elkapja a kis királyfit. (No ne sírj, na, te kis
pisze: hiszen nem kapja el!)</p>
<p>Mert abban a perczben egy sziklahasadékból előrohant egy
óriáskigyó, az a tigrisre vetette magát, átszorította rettenetes
gyűrűjével a szörnyeteg derekát, torkát; beleharapott a nyakába. A
tigris ugrált, ordított, fetrengett; a két szörnyeteg elkezdett
egymással élethalál-harczot küzdeni s utoljára lehengeredtek
egymásba tekergőzve a mély szakadékba, a sűrű bozót közé, a honnan
csak a nagy csörtetés és ordítás hangzott aztán elő. Azok
bizonyosan megették egymást.</p>
<p>A kis herczegnek vissza kellett térni a palotájába.</p>
<p>Az útban találkozott egy vadászszal, a kinek tegez és puzdra
volt a vállán.</p>
<p>– Ejnye de furcsa vadász ez, a ki még most is nyillal, kézijjal
vadászik! mondá magában s jól a szemébe nézett.</p>
<p>Az volt a zöldszemű ember.</p>
<p>– No ugy-e, hogy nem találod meg az utat a jobbik világba,
hacsak engem meg nem szeretsz! mondá neki a zöldszemű s azzal
egyszerre eltünt, mintha a föld nyelte volna el.</p>
<p>– Megálljatok csak, mondta magában a kis királyfi. Tudom én még
annak másik módját is, hogy hogyan lehet eljutni a másik világba?
Sokszor hallottam, hogy van egy nagy tenger; sok ember, a ki arra
rászállt hajóval, nagy szépen megtalálta az utat a jobbvilágba.
Hátha én is megtalálom.</p>
<p>Azzal mindjárt kiadta a nagyvezérnek a rendeletet, hogy
készíttessen fel egy nagy hajót a Fekete-tengeren, azon ők el
fognak utazni a tűzimádók országába, a hova a herczeg anyja való
volt; odamenet nem történt velük semmi veszedelem, <span class=
"pagenum"><a name="Page_219" id="Page_219">-219-</a></span> hanem
mikor visszafelé jöttek volna, útközben megkapta őket egy
szörnyüséges nagy zivatar. Villámlott, mennydörgött, az egész ég
beborult, s mikor a villám végighasította az eget, meglehetett
látni benne a fényes angyali sereget, s mikor a szél kettészelte a
tengert, meglehetett látni a tengerfenekén a vizi tündéreket. «No
most mindjárt, no most mindjárt! mondá magában a kis királyfi, akár
ott fenn, akár ott lenn; de most mindjárt megtalálom én az utat
abba a jobbik világba.»</p>
<p>A nagy hullám már a kormányt is összetörte, a kormányost is
leseperte a hajóról, s vitte azt sebesen neki egy nagy sötét
sziklapartnak, a hol annak bizonyosan össze kellett törni.</p>
<p>Ekkor azt veszi észre a királyfi, hogy valaki elfoglalta a
kormánypadot. Egy idegen ember, a ki egy régi formájú timonnal
kezdi kormányozni a hajót.</p>
<p>– Ejnye, de furcsa egy kormányos ez! mondá magában a kis
királyfi, a ki ily ócska timonnal akarja kormányozni ezt a
gályát.</p>
<p>Hanem arra egyszerre lecsendesedett a vihar: az ég is, tenger is
becsukódott, a hajó kikerülte a fenyegető nagy sziklákat s
szerencsésen bevitorlázott az otthoni kikötőbe.</p>
<p>A kis királyfi szétnézett a furcsa kormányos után, a kiről senki
sem tudta, hogy honnan került ide. Hanem az nagyot nevetett.</p>
<p>– No ugy-e, hogy nem találod meg az utat a másik világba, a míg
engem meg nem szeretsz!</p>
<p>A kis királyfi a szemébe nézett, akkor vette csak észre, hogy ez
volt a zöld szemű ember. De már akkor, köd előttem, köd utánam,
sehol sem volt. Eltünt egyszerre, mintha a víz nyelte volna el.</p>
<p>De már akkor igazán megharagudott a kis királyfi.</p>
<p>Hát már az én számomra semmi útja sincs nyitva a másik világnak!
Azért is csak megkeresem! Hallotta ő, hogy sok derék vitéz
megtalálta már azt világot, ki elment <span class=
"pagenum"><a name="Page_220" id="Page_220">-220-</a></span> a
csatába s kiadta a nagyvezérének a rendeletet, hogy mingyárt
izenjen háborút a tatár királynak!</p>
<p>Nos hát a nagyvezér – élni-halni – összeszedte a seregeit s
betört vele a tatár király országába.</p>
<p>Jaj, de az igen hatalmas király volt, csak hagyta mind beljebb
jönni az országába a kis királyfi seregeit, akkor aztán egyszerre
körülfogta azokat minden oldalról.</p>
<p>No megijedt erre a nagyvezér: «odavagyunk, királyfi, se életünk,
se halálunk. A tatár egy lábig levág bennünket, vagy rabságra fűz;
annyi a serege, mint a sáska».</p>
<p>A kis királyfi nemhogy szomorkodott volna, de még inkább örült
rajta.</p>
<p>– No hát csak mentül előbb hozzá kell kezdeni a csatához, hogy
essünk át rajta.</p>
<p>De a nagyvezér úgy meg volt ijedve, hogy közkatona ruhába elbujt
s nem állt a sereg élére; a katonák még jobban megijedtek s arról
beszéltek, hogy mind megadják magukat. Ekkor megjelent a sereg
előtt lóháton egy idegen lovag, olyan öltözetben, a milyent nem
látott soha senki. A kardjának az alakja olyan volt mint a láng,
vagy a kigyó, s az a vitéz felbátorította a többi vitézeket s neki
vitte a tatároknak. Hát alig hogy megfujták a trombitákat, jön ám a
tatár király a maga táborával, gyalog, mezitláb, zsákruhába
öltözve, kard nélkül, ajándékkal tele a marka: s elkezd szépen
könyörögni, hogy kössenek vele békességet; ő nem hadakozhat, mert
az éjjel minden katonája megbetegedett; csak úgy hevernek a földön,
kezüket, lábukat rázva.</p>
<p>A kis királyfi megint megismerte a zöld szemű embert. Az volt az
ismeretlen hadvezér.</p>
<p>Ekkor aztán elbusulta magát nagyon. Látta, hogy a zöld szemű
ember nélkül soha meg nem leli az utat abba a másik világba, a hol
az apját, anyját feltalálja; hát csak rászánta magát, hogy
felkeresi hát a zöld szemű embert a maga odujában, s megmondja
neki, hogy no hát inkább szeretni fogja. <span class=
"pagenum"><a name="Page_221" id="Page_221">-221-</a></span></p>
<p>El is ment, meg is találta, kihitta az odvas fából. A zöld szemű
embernek taplóból volt az öltözete, gombából a kalapja, s hosszú
zöld penész volt a prém rajta, a képe sárga volt, mint a viaszk, s
a szája kék, mint a szeder.</p>
<p>– No kedveském, hát szeretsz-e már? kérdezé a királyfitól.</p>
<p>– Szeretlek, csak mutasd meg az utat abba a jobbik világba.</p>
<p>– Megmutatom, ha megeszel egy szem szilvát ebből az én
kosaramból s megcsókolod az ajkamat egyszer.</p>
<p>Egy kosár volt a kezében szederindából fonva, és azon hosszukás
szilvák, épen olyan viaszkszinüek, mint az ő arcza. A kis királyfi
kivett belőlük egyet, kettétörte és megette. No még egy csókot! Azt
is megtette. «Jaj be hideg volt az a te ajkad!» mondá összerázkódva
tőle.</p>
<p>S attól az egy szilvától, meg egy csóktól aztán megtalálta a kis
királyfi, a mit olyan nagyon keresett, az utat a jobbik világba, a
hol atyja, anyja vártak reá. Most is ott van, onnan köszöntet
beneteket.</p>
<p>A mesélés alatt egy kis szöszke leánynak a haját fonta be a
királyleány, a ki szemét száját felnyitva, nyelte a mesét, s mikor
vége volt, azt kérdezé: «De hát mi van abban a másik világban?»</p>
<p>– Hát kicsikém, ott igen jó élet van; mindig süt a nap, örökké
tavasz van, senkit nem bántanak, semmi dolog nincsen, mindennap
Mihály őrangyal ünnepe van, minden lélek örül és szereti egymást,
ember soha meg nem szomjazik, meg nem éhezik, s angyalokkal
játszik.</p>
<p>– De lelkecském, petyegé a kis szöszke; ha abban a jobbik
világban se nem esznek, se nem isznak, akkor oda tata baba nem
megy.</p>
<p>Bethsába felkaczagott s összecsókolta a kis porontyot.</p>
<p>A mire a másik szobából hangos tapsok csattantak fel.
<span class="pagenum"><a name="Page_222" id=
"Page_222">-222-</a></span></p>
<h2>HISZ ÖN NEM AZ…</h2>
<p>A mesemondót kilesték.</p>
<p>A szőnyegajtó kinyiltával három ismerős arczot látott maga előtt
Bethsába. Az egyik volt Zeneida, a másik Puskin, a tegnapi
megszabadító, a harmadik Jakuskin, a ki ugyanakkor kormányozta a
dereglyét. A két férfi ma is fülig sáros volt. Látszott, hogy
dologból jönnek. – Oh, milyen szép ilyenkor a férfi.</p>
<p>– Kilestük a mesemondót! szólt Zeneida. Ön elragadta vele a
hallgatóságát.</p>
<p>– Nevezetes az, szólt Jakuskin, hogy ezt a mesét én is hallottam
már, mikor a Kaukázusban jártam. A zöld szemű ember allegoriai
jelképe a kaukázusi láznak. A mesének az értelme az, hogy a ki a
kaukázusi láz incubatióját megkapta, azt semmi más halál nem
érheti, azt fegyver nem fogja, vad meg nem tépi, tenger el nem
nyeli, a zöld szemű rém nem engedi másnak a választottját.</p>
<p>Bethsába ismét maga előtt látta Puskint. Azt a két szemet, a
miben elveszni olyan édes halál! Sietett a kezét nyujtani neki.</p>
<p>– Még én meg sem köszöntem önnek, hogy megszabadított. Ugyan
jókor hozta az Isten. Már nem álltam volna ki sokáig, hogy a lovon
üljek.</p>
<p>– De hogy engedhette önnek azt a herczegnő? mondá Puskin
szemrehányólag.</p>
<p>– Én kértem rá. Sajnáltam, hogy olyan nagyon félt. Ő sírt is, s
azt nem tudom nézni. Nem tudja ön: szerencsésen hazaért-e?</p>
<p>– Nincs semmi baja. Utána jártam. Bizony higyje el, herczegnő,
csak azért eveztem oda a kapujához, mert tudtam, hogy önnek az első
kérdése az lesz, hogy nincs-e baja keresztanyjának? Semmi baja. Még
az éjjel elvitette magát dereglyén Peterhoffba, a hol biztosságban
lesz. Itt <span class="pagenum"><a name="Page_223" id=
"Page_223">-223-</a></span> kellett neki a palota előtt
végigeveznie. Bizonyosan azért nem küldött fel önért, mert tudta,
hogy ön itt nagyon jó helyen van.</p>
<p>És Bethsába nem vette azt a szót gúnynak, mert ő csakugyan
nagyon jó helynek találta azt, a hol Puskin szemeibe lehet
nézni.</p>
<p>– Már most én nem tudok önnek semmit sem adni azért, hogy engem
megszabadított, mert én olyan szegény vagyok.</p>
<p>– Épen, mint én, mondá Puskin.</p>
<p>Zeneida odasugott Puskin fülébe.</p>
<p>– Ha ezt a két szegénységet összetennék, milyen nagy gazdagság
lenne belőle.</p>
<p>Puskin visszasugá:</p>
<p>– Azt mondanám, hogy «köszönöm», ha nem te kinálnád azt!</p>
<p>Bethsába azonban ismét visszaült a
mosdató-márványmedenczéhez.</p>
<p>– No már most, kérem önöket, engedjék tovább folytatnom a
kötelességemet, mert még nem vagyok valamennyivel készen.
Megengedjenek, ha annak elsőbbséget adok.</p>
<p>– Áldottak legyenek a kezek, a mik abban fáradnak! mondá Puskin,
s szavának minden hangja olyan volt Bethsába előtt, mint az
üdvösség.</p>
<p>(No már most én tudom, hogy őtet szeretem, mondá magában. Én már
készen vagyok vele. De hát vajjon ő szeret-e engem?)</p>
<p>– Mi most búcsút veszünk önöktől, mondá Puskin, csak a Ghedimin
palotából hozott izenetet átadni jöttünk fel. Megyünk vissza. Az ár
egyre nő. Egész Szent-Pétervár víz alatt áll már. Sok dolog vár
ránk. De még a nap folytán többször meglátogatjuk önöket. Önnek,
kedves herczegnő, én még sok ajándékot fogok hozni.</p>
<p>(Ajándékot! ott van ni! Mondta a keresztanyja, hogy a szerelem
azon kezdi nyilvánulását az orosz ifjaknál, hogy a férfi ajándékot
hoz választottjának. Hát mégis!) <span class="pagenum"><a name=
"Page_224" id="Page_224">-224-</a></span></p>
<p>– Ajándékot? szólt gyermeteg örömmel s az ártatlanság
hajnalpirulásával arczán. Miféle ajándékot?</p>
<p>– Hozok önnek még egy csoport piszkos, rongyos gyereket
mosdatni, felöltöztetni.</p>
<p>A leány örömtelten kaczagott fel s tapsolni kezdett.</p>
<p>– Azt! azt! Ilyen ajándékot! Csak hozzon ön nekem mentől több
rongyos, piszkos gyereket! Kérem! Nagyon kérem. Azt szeretem majd
nagyon.</p>
<p>A két, matróznak öltözött férfi sietett ki sáros csizmáival a
szőnyeges boudoirból.</p>
<p>– Te! szólt Puskinhoz Zeneida, kikisérve őket a szomszéd
terembe. Ezt a leányt az Isten is neked teremtette.</p>
<p>– Hát te mióta hiszesz Istent?</p>
<p>– Eredj! bolond vagy! Hát Ghediminről mit tudsz?</p>
<p>Puskin vállat vont.</p>
<p>– Otthon van. Nincs semmi baja. Láttam az erkélye ablakán
keresztül, de nem nyitotta ki, hát nem beszélhettünk egymással.
Tudod: ő jó, becsületes ember, még bátor is, ha benne van. Hanem
magától nem szánja el magát, hogy belemenjen. Ő téged bizonyosan
nagyon szeret és félt is, de tudja jól, hogy a palotád az árvíz
felett fekszik s vannak jó barátaid, a kikkel parancsolhatsz. Ő
vendégszerető, bőkezű, s majd utólagosan százezreket fog aláírni az
inségesek számára, de hogy a házába bevigye őket, a termeit
összesároztassa velük, s egy csésze meleg levest adjon nekik, ahhoz
– egy feleség kellene a háta mögé, a ki rábiztassa. Olyan pedig
nincs. Ő emberszerető is; de a lábát nem akarja feláztatni, mert
okvetlenül csúzt kap utána! Ő egy nagy «eszme.» S ő azt tudja.</p>
<p>– Te rágalmazó vagy! Bizonyos vagyok felőle, hogy beteg.</p>
<p>– Remélhető, hogy nem halálosan, mert akkor a herczegnő csak nem
hagyta volna itt a víz közepett, s nem ment volna egyedül
Peterhoffba.</p>
<p>– Ne fuss még! Hát a czárról mit tudsz? <span class=
"pagenum"><a name="Page_225" id="Page_225">-225-</a></span></p>
<p>– Ő folyvást jár dereglyéjével. Jer ide, Jakuskin! Te
találkoztál a czárral. Mondd el a dolgot.</p>
<p>– Eh! szólt kedvetlen, artikulálatlan hangon Jakuskin.</p>
<p>– De csak mondd el. Zeneida szereti az ilyent hallani.</p>
<p>– Hát hiszen nincs titkom előtte. Ő ismer engem kivül-belől.
Tudja, hogy én a tett embere vagyok. Az éjjel kétszer találkoztam a
csónakomon a czár dereglyéjével. Ott haladt el mellettem egy kar
távolságnyira. A testőreitől emelt lampionok egészen
megvilágították az alakját. Ő maga huzgálta ki a vízből az ablakon
keresztül a jajveszékelő embereket. – A legbiztosabb czéltábla egy
jól irányzott pisztolycsőnek. – Ott volt a zsebemben az enyim
megtöltve. Én kivettem azt a zsebemből, s nehogy kisértetbe jöjjek,
belemárttotam a vízbe, hogy el ne sülhessen.</p>
<p>– Látod, Jakuskin! mondá Zeneida.</p>
<p>– Ne következtess belőle semmit. Abból, hogy nem akartam őt
megölni, abban a helyzetben, a midőn népe nyomorultjaival jót tesz,
nem következik az, hogy szándékomról lemondtam. Egy ilyen
pillanatban véghezvitt tett fellázítaná az emberiséget. Nem. Semmi
érzelgés; – kiszámított önzés volt az indok. Még többet is
meggyónok, a mit még Puskinnak sem mondtam el. Másodszor, – és nem
épen véletlenül – a «Medvesonkánál» találkoztam a czár
dereglyéjével. A «Medvesonka» abban a városnegyedben fekszik, a mi
az Aniskoff hidon túl a Jelagnája-utczával kezdődik s a minek
létezéséről a szentpétervári előkelő világnak még csak sejtelme
sincsen, pedig a szép elegans nyefszky prospekt ebben a rondaság és
nyomoruság tömkelegében vész el; hanem odáig a nagyságos urak
fogatai nem szoktak elhatolni. Ott párosul Ázsia szemete Európa
söpredékével. S mikor nagy catastropha jön, akkor az áradatban a
szemét uszik legfeljül. Tisztelt barátainkat nagyon malapropos
lepte meg ez az improvisatiója a Névának: ők más előadásra voltak
készülve. A lucsok kiönté őket a barlangjukból s felszorítá a
padlásra. Kiabálni pedig fölségesen tudnak. A czár azt látta, hogy
ott <span class="pagenum"><a name="Page_226" id=
"Page_226">-226-</a></span> sok ember forog veszedelemben s
odaeveztetett a dereglyéjével. – Én követtem csónakomon s aztán
elnéztem, hogy szedi le a padlásról egyenkint azokat az urakat, a
kik egészen másforma találkozásra voltak készen, s abban a
pillanatban nagyon alázatosan viselték magukat. Az öklömet kellett
harapnom, hogy el ne kaczagjam magamat. A «Medvesonka» társaságát a
czár maga szedi fel a roskadozó barakkból, s haza fogja vinni a
téli palotába, s Marát úr is fog tőle kapni egy csésze «kvasz»
levest s azt fogja rá mondani fogvaczogva: «köszönöm!» De tökéletes
kaczajdüh fogott el, mikor a spelunkából végre előkerült Dobujoff
barátunk, Bonaparte Napoleonnak álczázva. A czár felkiáltott:
«Diantere! Est, que vouz étez retourné de Saint Helene?» mire
Napoleon megvallotta, – hogy nem tud francziául. Most azonban majd
bekövetkezett a catastropha. Nem emberi kéztől, egy oktalan darab
fától. A «Medvesonka» előtt volt felállítva egy magas fenyőszál,
annak a tetejében volt egy szurokkoszorú. Annak egy lecsüggő
salétromos kötél segélyével meg kellett volna gyujtatni:
alkalmasint valami jeladás végett. Az áradás jégtáblái kimozgatták
azt az árboczot a helyéből s az egyszerre csak elkezdett dülésnek
indulni, de egyenesen úgy irányozva, hogy ha végig zuhan az utczán,
okvetlenül összezúzza a czárt és kisérőit; szerencsére volt ott egy
ember, a ki azt a fenyegető veszélyt jókor észrevehette, s
megragadva a lelógó kötelet, hirtelen nagyot rántott az árboczon s
arra az félrelódulva, a dereglye mellé csapott le.</p>
<p>– Az a valaki pedig te voltál! szólt Zeneida.</p>
<p>– Hagyjuk abba! Nemes ember nem tud komisz orgyilkos lenni: azt
már látom. Az válogat a helyzetekben. Majd jobb alkalommal!</p>
<p>– Mondj még egyet! szólt Zeneida. Járt-e a czár a
Petrovszki-kert táján is?</p>
<p>– Nem járt.</p>
<p>– Jól van. Nem tartalak vissza tovább.</p>
<p>A két férfi sietett le csónakjaihoz. Zeneida pedig visszament
<span class="pagenum"><a name="Page_227" id=
"Page_227">-227-</a></span> Bethsábához. A királyleány mind
felöltöztette már a muzsik gyerekeket, azok készen voltak.</p>
<p>– No gyerekek, mondá nekik Zeneida, most szépen párosával
fogjátok egymás kezeit, aztán induljatok szép sorban a téli kertbe.
Ott aztán ha reggeliztetek, majd játszani is lehet.</p>
<p>Téli kert! Pálmaliget! A szegény muzsik gyerekeknek.</p>
<p>Azután Bethsábához szólt:</p>
<p>– Ön pedig, kedves kis herczegnő, most maga marad a
fürdőszobában. Bocsásson magának forró vizet a márványmedenczébe s
maga is végezze el a fürdését, a mire szüksége lesz a tegnapi
áthülés után. Egy óráig nem jövök vissza. Ha szüksége lesz
valamire: ott a csengetyü, adjon jelt a cselédnek.</p>
<p>Bethsábának csak úgy zsibongott egész szívén keresztül érzés és
gondolat. Új és szokatlan minden.</p>
<p>A fürdő után valami kéjelmes bágyadság lepte el idegeit,
ilyenkor a képzelem legelevenebb, az ösztönök életre
ingerelvék.</p>
<p>Az a legnagyobb baja, hogy nincs kinek elmondja, a mit
kigondolt, a mi érzelmeiben feltámad. Pedig milyen jól esnék azt
elmondani valakinek.</p>
<p>Ha például itt volna Zsófia.</p>
<p>Hiszen ha az itt volna, akkor mindjárt nem lenne semmi
félelme.</p>
<p>Két ifjú leány együtt maga a bátorság jelképe.</p>
<p>És ekkor eszébe jutott, hogy ugyan mit is csinálhat ilyenkor
Zsófia ebben a nagy veszedelemben? Magára hagyatva, az árvíz
közepett, gondol-e a világon valaki arra, hogy őt megmentse? Nem
esik-e kétségbe, ha azt a folytonos félrevert harangkongást, ezt a
megujuló ágyuzást hallja, s aztán mikor kitekint az ablakából,
meglátja a jeges árvizet maga előtt.</p>
<p>Összeborzadt. Látta képzeletében a kétségbeesett leányt
térdepelni a nagy szent kép előtt és felemelt kezekkel könyörögni a
szabadulásért. Vajjon használni fog-e az ő <span class=
"pagenum"><a name="Page_228" id="Page_228">-228-</a></span>
imádsága? Vagy az is csak egy gyönge fuvallat az Auster ellen?</p>
<p>Összetette a kezeit, hogy segítsen neki; talán ha ketten
egyszerre teszik, nagyobb ereje lesz. Nagy hiánya volt, hogy
ezekben a szobákban sehol sincs egy szent kép; be kell hunynia a
szemeit, nehogy valamelyik Buddha-bálvány azt gondolja, hogy ő
hozzá szól a könyörgés.</p>
<p>A visszatérő Zeneida ezen kapta rajt.</p>
<p>– Már megint imádkozik, herczegasszony? Tenni kell most!</p>
<p>– De hát mit tehetek én?</p>
<p>– Legelőször is igya meg ezt a borlevest, a mit önnek hoztam.
Nem ok nélkül szeretném önt egész erőre kapatni, mert szükségem van
az ön segélyére.</p>
<p>– Az én segélyemre?</p>
<p>– No csak üljön le ide az asztalához és költse el a reggelijét,
majd én azalatt elmondom, hogy mi tervem van?</p>
<p>Bethsába reszketett. Eszébe jutott a mesebeli sárkány, a ki az
elfogdosott gyermekeket elébb mandulával és mazsolaszőlővel
hizlalta, s csak azután öldöste le. Alig akart a torkán lemenni az
a borleves.</p>
<p>– Ön jól fogja ismerni azt az egyemeletes házat a mérnökségi
palota melletti kertben, a hol egy magányos leányka lakik, egy öreg
nőcseléddel?</p>
<p>Most már nagyon odafigyelt.</p>
<p>– Az a hely, a hivatalos helyszinelés adatai szerint, épen négy
arsinnal mélyebben fekszik, mint ez a lak. Következőleg, ha ennek
lépcsőit mossa az áradat, akkor már annak a földszintjét egészen
megtöltötte, s az első emeleti ablakokig érhet, s ha még egy arsint
nő, – pedig nőni fog az árvíz – akkor az be fog törni az első
emeleti ablakokon. Ez az áradat eltarthat, – el is fog tartani –
még két-három napig is. Az alatt az a szegény gyönge leány ott
kétségbe esik. Az az egy ember, a ki neki pártfogója, nem fog oda
mehetni hozzá, hogy megszabadítsa. <span class="pagenum"><a name=
"Page_229" id="Page_229">-229-</a></span> Mást pedig hiába küld oda
maga helyett, mert a leány makacs. Idegen emberre rá nem bizza
magát. Gyanakodó: azt hiszi, hogy el akarják tenni láb alól, mint
Tarrakanoff herczegnőt. Semmi más mód nincsen őt kihozni e
veszélyeztetett házból, mint ha ön is odajön hozzá, herczegnő, önt
ismeri, szereti. Önnek a hivására kiszáll az erkélyéről a csónakba,
s akkor azután idehozzuk őt e házba; önök ketten elfoglalják ezt a
hálószobát, a míg a vész tart: ön sem lesz egyedül ez ijedelmes
idők alatt, ő is jól fogja magát ön mellett érezni s mikor aztán
elmult a vész, megint visszaviszszük őt a lakába. Senki sem fogja
rajtunk kívül tudni, hogy itt volt.</p>
<p>De az egész beszéd alatt épen nem gondolt Bethsába arra, hogy
reggelizzék. A szemei egyre felnyiltak, az orczái gömbölyödni,
pirosodni kezdtek, az ajkai mosolyra feslettek, s mikor Zeneida
elmondá a tervet, odaugrott hozzá, megfogta kezeivel Zeneida
vállait s annak a szemeibe nézve, az öröm nevető hangján mondá:</p>
<p>– De hiszen ön nem az ördög!</p>
<p>Zeneida elnevette magát.</p>
<p>– Ki mondta önnek, hogy én ördög vagyok?</p>
<p>– Hát keresztanyám. De hát ez hazugság!</p>
<p>– Oh ez csak beszédmód. Ha az ember valakire haragszik, arra
könnyen rámondja, hogy «ördög».</p>
<p>– A lelőtt szarvas miatt: ugy-e?</p>
<p>– Igen. A miatt.</p>
<p>– De azért mégsem kellett volna engem azzal rémíteni, hogy ilyen
az ördög.</p>
<p>– Ön bohó, ördög nincs a világon. Csak az emberek szeretik
ráfogni, a mi rosszat magok tesznek, egy eszményi lényre, a kinek
semmi érdeke nincs az ő bűneikben.</p>
<p>– De ön mégis valami tündérnő. Mert ön a lelkemben tudott
olvasni. Ön kitalálta azt a kivánságomat, a min most legjobban
töprengtem. Hiszen épen azért imádkoztam most, hogy bárcsak
megmentené az Isten az én szegény <span class="pagenum"><a name=
"Page_230" id="Page_230">-230-</a></span> kis Zsófiámat, bárcsak
ide jöhetne ő én mellém. S erre ön csak betoppan, mint az
evangeliumi hirnök, és hozza a választ az imádságra, «hogy gyere
érte magad, s hozd ide mindjárt.» No hát meri ön tagadni még, hogy
jó az imádság?</p>
<p>– Annak, a ki hisz, jó, szólt Zeneida, megcsókolva a leányka
homlokát, a mire aztán az egész szerelmesen ölelte át a hölgyet
mindkét karjával s azt mondá neki:</p>
<p>– Tegezzük egymást.</p>
<p>S aztán megcsókolták egymást.</p>
<p>Akkor aztán dévaj örömmel futott Bethsába a reggeliző asztalhoz,
s egy nagy hajtással megitta egyszerre az egész párolgó borlevest.
Valami maradt a fenekén még a pohárnak. – Ezt neked kell meginnod;
neked hagytam: Zeneidának.</p>
<p>Azzal lett szentesítve a kehelyszövetség.</p>
<p>– Én készen vagyok, mindjárt mehetünk, szólt a királyleány.</p>
<p>– Várj csak egy kicsit. Hadd menjenek elébb el az urak a háztól.
Mi a kertajtón át fogunk kicsónakázni s nem viszünk magunkkal mást,
mint egy kormányost, meg egy csáklyavivőt.</p>
<p>– Ugy-e, mi magunk fogunk evezni? Oh nagyon erős vagyok, tudok
hozzá.</p>
<p>– Nem lesz rá szükség. A jégzajlás miatt csak csáklyával lehet
haladni, kivált ár ellenében.</p>
<p>– De megállj csak, Zénikém (s ugy-e, te is úgy fogsz engem
hívni, hogy: «Bethszi!») Neked mégis valami varázslófélének kell
lenned, valami tündérnek. Nekem azt meg kell mondanod. A jó
tündértől már nem félek. Oh, az én hazámban nagyon sok van. Tamára
volt a királynéjok. Külömben, ha az nem volnál, hogyan tudhatnád
előre, hogy ez az árvíz még két-három napig el fog tartani?</p>
<p>– Az nem varázslat, Bethszikém: a légsúlymérő (nézd ott áll a
falon) megmondja, hogy tartós vihar lesz. Aztán <span class=
"pagenum"><a name="Page_231" id="Page_231">-231-</a></span> a város
krónikáiból is mind azt olvassuk, hogy mikor a Néva kiönt
délnyugati széllel, akkor az a vész mindig több napig eltart.</p>
<p>– No ez nagyon egyszerű! Hát nem jövendőmondás? De még egy
másikat is mondtál. Hogy az az úr, a ki Zsófia egyedüli pártfogója,
nem fog odamehetni hozzá. Hát ezt melyik légsúlymérő mondta meg
itten?</p>
<p>– Hm. (Zeneida összeszorította ajkait s pár perczig
elgondolkozott.) Tudod te, hogy ki az a magas úr?</p>
<p>– Hát hogy ne? Sokszor ott talált engem Zsófiánál s meséltetett
is velem magának, Zsófia pedig mindent elmondott nekem; de mindent,
még olyan dolgokat is, a miket senki sem tud. Azokat én neked mind
el fogom mondani, mert a kik egymást szeretik, azoknak mindent el
kell mondani egymásnak, a mit tudnak. Nem igaz?</p>
<p>– Az ám. Hát kedvesem, eddig az ideig azért nem mehetett az a
magas úr Zsófiához, mert a vész a «nagy Névánál» keletkezett; s
neki úgy illett, hogy a legveszélyeztetettebb helyeken jelenjék
meg, a mentés munkáját jelenlétével sikeresíteni. Ha a helyett
elébb Zsófiához sietett volna, a ki a kis Névánál lakik, ugy-e
milyen nagy háboruság lett volna ebből? Érted te ezt, ugy-e?</p>
<p>– Nagyon értem, szólt Bethsába szomorúan.</p>
<p>– Ma pedig már azt a magas urat nem eresztik ki az árvízlepte
utczákra.</p>
<p>– Kik?</p>
<p>– A tanácsosai.</p>
<p>– Miért nem eresztik?</p>
<p>– Azért, mert nyomára jöttek, hogy összeesküvés van az élete
ellen.</p>
<p>– Istenem! sóhajta fel Bethsába, s egyszerre eljutott a
gondolattársulás utolsó lánczszemére.</p>
<p>– A czár élete ellen összeesküvés; ezt Zeneida tudja, kitől
tudhatta meg oly hirtelen? ettől a két férfitól, de melyiktől? –
Odalépett félénken Zeneidához s vállára hajolva, sugá neki:
<span class="pagenum"><a name="Page_232" id=
"Page_232">-232-</a></span></p>
<p>– De ugy-e, nem ez, ez az ifjabb, mondta ezt meg neked?</p>
<p>– Nem! Nem! szólt Zeneida, keresztül látva a gyermek egész
lelkén. Azt te ne féltsd. Annak tiszta a keze és szive ettől.</p>
<p>– Hát te benne vagy-e? kérdé a leány, ujjahegyével érintve
Zeneida keblét.</p>
<p>Zeneida meg volt lepetve az egyenes vallatástól. Gyermek
kiváncsiság-e ez, vagy egyéb? Bethsába vette észre a
megütközést.</p>
<p>– Mert, látod, azok között, a kik egymást szeretik, nem szabad
titoknak lenni. Én is elmondom ám neked, a mit én tudok, s a mit
senkinek sem mondtam el, még a keresztanyámnak sem, mert attól, azt
hiszem, hogy inkább félek, mint szeretem. De téged egészen
szeretlek, hát neked elmondom, hogy én is tudom, milyen szörnyű
összeesküvés van «ő» ellene. Maga mondta el Zsófiának. Petrovszkon
a fellázadt parasztok és katonák nem engedték tovább utazni;
megcsufolták, fenyegették, vissza kellett térnie. Az emberek
rongyosak és éhesek, elhiszem, hogy haragusznak. De miért haragszol
te ő rá? Te gazdag vagy, szép vagy, ünnepelt vagy; miért vagy mégis
az összeesküvésben? Ha ezt nekem megmagyarázod, akkor el fogom
neked hinni, hogy az összeesküvés jó.</p>
<p>Zeneida lelkében egy eszme villant meg. Ez a gyermek még
képezhetne egy gyűrűt, mely a lánczból hiányzik.</p>
<p>– Jer. Beszéljünk suttogva, hogy még a falak se hallják meg. Én
is megszerettelek téged, s elmondok neked mindent, a mit tudok,
igazán. Én is benne vagyok az összeesküvésben: nagy szerepem van
benne.</p>
<p>– Mi okod van rá?</p>
<p>– «Kalevaine» vagyok.</p>
<p>– De hát mi az a «Kalevaine?»</p>
<p>– Suomaleinen nyelven az, a mi te vagy a gruziaknál. Egy leány,
a kinek mikor született, még volt hazája, és most már nincs; a
kinek a nemzete még akkor Suomalain <span class="pagenum"><a name=
"Page_233" id="Page_233">-233-</a></span> volt, s most már úgy
híják, hogy «finn» «tsud». Te épen úgy emlékezhetel mint én, azokra
a tájakra és alakokra, a mik hat éves korodig körülvettek, s a
miket soha sem láttál többet és a miket még sem tudsz elfelejteni
soha.</p>
<p>– Oh igaz.</p>
<p>– Ugy-e? Hogy mikor a legfényesebb ünnepélyeken az udvarnál
körülvesz a világ minden dicsősége, hát egyszerre csak megfájdul a
szived, mikor eszedbe jutnak a sötét puszpángerdők, összefolyva az
ős vadszőlővel, s a lovagok, a kik keresztül vágtatnak a zuhatagos
bérczi folyón, s a messze kéklő hegyek és az őspalota, a hol atyád
trónja előtt a murzák fejhajtva jelentek meg.</p>
<p>– Oh igaz, igaz!</p>
<p>– S még most sem felejted el a dajkameséket, a miket a gruzi
patakok mormogásai mellett hallgattál?</p>
<p>– Úgy van. Egészen úgy.</p>
<p>– Hát lásd, épen így vagyok én azokkal az emlékekkel, a mik az
Imatra-zuhatag morajával együtt dönögnek örökké a lelkemben. Épen
úgy nem tudom én elfelejteni a mohfedte sziklákat, az óvilág
legrégibb bérczeit, a finn rónák délibábját, a piros tetejű
házakat, a mestergerendáról lefüggő kötélre fűzött kenyereket; a
Kalevala ősregéit s a nemzet szabadságát, a miről apám annyit
beszélt. Akkor nem értettem, hogy mit beszélt; de most
visszaemlékezem rá, és értem.</p>
<p>– Én is emlékezem rá; de most sem értem.</p>
<p>– Ez a czár elvette tőled is, tőlem is a hazánkat; elvette
népünktől a szabadságot. És aztán, mikor árvákká, hontalanokká tett
bennünket, akkor pártul fogott, atyánk helyett atyánkká lett; kis
hazánk helyett adott nagy hazát, csendes otthonunk helyett a világ
dicsőségét! Mint ember, atyánk volt; mint czár zsarnokunk. Nem
tudok hozzá háladatlan lenni az egyikért, nem tudom neki
megbocsátani a másikat. S itt állok e kettős kötelesség közé
lebűvölve. Mint fogadott atyámnak, oltalmaznom kell érzékeny szivét
orgyiloktól, bánattól, keserűségtől; <span class="pagenum"><a name=
"Page_234" id="Page_234">-234-</a></span> mint zsarnoknak, ki kell
csikarnom vaskezéből hazámat, népemet és a szabadságot!
Megértettél-e?</p>
<p>– Látlak előttem repülni, de nem érlek utól. Szólj. «Ez» is
benne van-e az összeesküvésben?</p>
<p>Zeneida elértette, hogy kinek a czíme az «ez»?</p>
<p>– Nincs. Nem szabad neki. Én nem akarom, hogy legyen.</p>
<p>– Oh, akkor engedd meg nekem, hogy én se legyek ott! Ha azt
mondtad volna, hogy ott van, akkor én sem tehetnék máskép.</p>
<p>– Úgy lesz. Tinektek egymást kell visszatartani. De mégis
segítenetek kell a nehéz kötelesség egyik felében.</p>
<p>– Mondd, mit tegyek? Azt teszem.</p>
<p>– Legelső dolgunk Zsófiát idehozni, hogy megizenhessük annak, a
kinek a szive fáj miatta: «ne fájjon!»</p>
<p>Megengeded, hogy én lépjek be Zsófiához legelébb?</p>
<p>– Csak egyedül te. Más szavát úgy sem fogadná meg.</p>
<p>Bethsábának pedig nem lehetett annál nagyobb öröme, mint hogy ő
léphetett be a petrovszki kert rejtett házikójának az erkélyére
legelébb a csónakból. Az árvíz az erkélyig ért már s ő siethetett a
kétségbeesett leányhoz e szóval: «meg vagy szabadítva».</p>
<p>Szegény leánynak már akkor nem volt semmi enni valója, sem
fűtőszere, mert azt mind ott lepte az árvíz a pinczében és a
földszinti kamrákban. Ott ült bundákba takargatva az ablakában, s
az üveglapokra lehellve, bámulta azon a világos folton át, hogy
úsznak a nagy jégtáblák a végig ledöntött kerítésen keresztül,
némelyik élével surlódva, mint a fűrész, vágja ketté derékban a
nagy szálfákat, a másik meg hosszában felágaskodik az útjában álló
törzs előtt, a többi a hátára torlódik s egyszer csak recsegve
törik le alattuk a vastag nyirfa; majd ha az egész parkot
összetörte a jég, akkor kerül a házra a sor.</p>
<p>Az iróasztalkán el volt készítve a czédulka, szalmapapirból,
mellette az irón. Zsófia írni akart valamit.</p>
<p>Egy postagalamb volt nála kalitban. Azt az atyja hozta
<span class="pagenum"><a name="Page_235" id=
"Page_235">-235-</a></span> neki, hogy ha valami igen nagy bajban
lesz valaha, tudósítsa általa.</p>
<p>Várt a tudósítással a legvégső határáig a veszélynek. Hiszen
tudja jól, hogy milyen nehéz annak az ő szabadítására jönni. Az
volt aztán az öröm, mikor Bethsába beugrott hozzá az erkély
ajtaján.</p>
<p>Zsófia rögtön fogta az irónt, e szavakat irta dermeteg ujjakkal
a szalmapapirra: «Meg vagyok szabadítva, jó kézben vagyok, légy
nyugodt!»</p>
<p>Nem kérdezte, hogy hová viszik? Elég volt, hogy Bethsába
hívta.</p>
<p>A czédulát a galamb szárnya alá kötötték; a szárnyas posta
csattogva repült a magasba s aztán sebesen vágott le a téli palota
felé.</p>
<h2>GÓG ÉS MÁGÓG.</h2>
<p>A czár le sem vetkőzött ezen az éjszakán. Ruhástól feküdt le
egyszerű medvebőrrel terített nyugágyára.</p>
<p>Reggel már napfelkölte előtt talpon volt, s új öltönyt sem
váltva, legelőször is az ablakához lépett. Az be volt fagyva, tehát
ki kellett nyitnia. Egyszerre becsapta ujra. Ah, az iszonytató kép
volt, a mit látott.</p>
<p>Lázas izgatottsággal vette fel köpenyét s indult kifelé.</p>
<p>Az előszobában várt az orvosa, Sir James Wylie. Eléje állt a
sietőnek:</p>
<p>– Sire! Felségednek nem szabad kimenni az árvíz közé.</p>
<p>– Nem szabad? Tehát nekem parancsol valaki?</p>
<p>– Csak «rendel». Ez a joga az orvosnak a fejedelmek irányában is
fennáll.</p>
<p>– De én nem vagyok beteg.</p>
<p>– De bizonyosan az lesz. Egészsége veszélyeztetve van.</p>
<p>– Isten kezében van az.</p>
<p>S nem hallgatott rá, tovább ment. <span class="pagenum"><a name=
"Page_236" id="Page_236">-236-</a></span></p>
<p>A kihallgatási teremben találta Arakcsejeffet.</p>
<p>– Sire. Felségednek nem lehet ma kimenni az áradatba.</p>
<p>– Hát már te is rendelsz, nemcsak az orvos?</p>
<p>– Felséged élete forog veszélyben.</p>
<p>– Nem első esetben. A ki megvédett tegnap, megvéd ma is. Légy
keresztyén, s ne tarts engem gyermeknek, a kit mesékkel meg lehet
ijeszteni. Te maradj a helyeden. Én megyek oda, a hol az én
helyem.</p>
<p>Arakcsejeff ismerte már Sándort, hogy azt az ellenmondás csak
makacsabbá teszi s félreállt az útjából.</p>
<p>A czár egyedül haladt végig a folyosón, mely megvívott csatáinak
képeivel volt tele. A folyosó végén várt reá egy kis szerecsen
groom egy levélkével, a mit szótlanul nyujtott át neki. A czárnő
emberkéje volt az; születésnapi ajándék valamikorból.</p>
<p>A czár elolvasta a levelet, aztán lecsüggeszté a fejét. Nem
szólt semmit, visszament a szobájába, leveté a köpenyét s otthon
maradt.</p>
<p>A levelet a czárnő irta s csak annyi volt benne:</p>
<p>– Én félek a palotában egyedül; kérem, ne hagyjon most
magamra.</p>
<p>Ez már parancsolat! Ez előtt a világ urának is meg kell hajolni.
A feleség fél!</p>
<p>Most azután el van itelve az otthon maradásra; jobban, mint a
bebörtönzött rab.</p>
<p>Van tizennégy éve, hogy a feleség nem mondta neki ezt a szót:
«kérem!» Soha. Semmiért. Se nagy dologért, se kicsinyért. Ma teszi
először. Ezt nem lehet megtagadni.</p>
<p>Pedig nemcsak az uralkodói kötelesség ösztönzi a czárt odamenni,
a hol nyomorultjai veszedelemben vannak, hanem az a nyugtalan
futási vágy, mely lelkét untalan sarkantyuzza, mely birodalma egyik
szélétől a másikig kergeti, mely éjjel felkölti az ágyából, kocsira
ülteti s utczáról-utczára hajszolja. Az egy helyben maradás rá
nézve kínpad. Ezen a héten érkezett vissza egy útból, a
<span class="pagenum"><a name="Page_237" id=
"Page_237">-237-</a></span> mit a kirgiz pusztákig nyujtott, odáig
kergette valami! Most bele kell magát törnie a helybenveszteglésbe.
A feleség «kérte».</p>
<p>Hiszen nem kért sokat. Nem kérte, hogy menjen oda hozzá, az ő
szobájába, legyen vele, biztassa, vigasztalja: csak azt, hogy
maradjon vele egy födél alatt.</p>
<p>Most azután járhat szobája egyik végétől a másikig, hallgatva a
harangkongást, a vihar bömbölését, s a hullámok csattogását
palotája falain, a miknek a tajtéka egész az ő ablakaihoz
fölfrecscsen.</p>
<p>Egyszer csak felkiált:</p>
<p>– Hol vagy Zsófia?</p>
<p>Jó hogy nem hallotta senki; egyedül volt.</p>
<p>A lelke ott járt a hullámtól körülcsapkodott kis házban; végig
futotta az üres szobákat, a miken keresztül-kasul fujt a szél, a
miken végig járt a köd, s mikor nem találta sehol, akkor kiáltotta
a nevét: hol vagy Zsófia?</p>
<p>Ez a képzeletbeli rémlátás még kínzóbb volt, mint az igazi
rémkép, a mit a haragvó természet támasztott odakünn. Inkább azt
nézte.</p>
<p>Kisietett a téli palota erkélyére, s felszakítva annak nagy
üveges ajtajait, onnan bámult ki a pusztulás képébe.</p>
<p>Az rettenetes látvány volt!</p>
<p>Szélesen, mint egy tengeröböl, hömpölygött visszafelé a
Ladoga-tóhoz az óriási folyam. A távol ködéből, mint rémlátványok
bontakoztak ki egymás után a vizió képletei, miket a szélesen
rohanó víztükör végig tüntetett előtte.</p>
<p>Mikor Napoleon nézte a Kremlből Moszkva égését, a hogy a
lángtengert hömpölyögteté felé a vihar, elkeseredve kiálta fel: «de
hát mi az a szél?» Most Sándor kérdezé ezt az égtől, midőn a vihar
a tengert hajtá fővárosába fel: «de hát mi az a szél?»</p>
<p>Felfordított faházak, összeroncsolt tetővel, a szarufákba
félmeztelen emberek kapaszkodnak, egy-egy kicsiny kéz könyörögve
emelkedik elő anyja öléből. Valaki egy <span class=
"pagenum"><a name="Page_238" id="Page_238">-238-</a></span> szál
deszkával evez s nem talál partot, – a merre tartson.</p>
<p>A látványt tova viszi a szél és a hullám.</p>
<p>Aztán jön egy állatsereglet roncsa. Az egymáshoz csatolt
kalitkákat körben forgatja az örvény. Egy királytigris kitör a
kalitkájából s az most ordítva vágtat végig, egyik kalitról a
másikra ugrálva. A rácsozatokba emberalakok kapaszkodnak, s nem
mernek fölmászni a födélzetre a fenevadtól. Ott fognak elveszni.
Ember és vadállat rikácsol és bömböl.</p>
<p>A hullám tovahömpölygeti azt is.</p>
<p>Azután jön egy hid. Az álló fahidnak egy darabja. Nagy tömeg jég
közé szorulva, az tartja fenn magasan. A gerendák között ott van
még egy hintó, rúdjával az ég felé, alóla egy rózsaszinű női köntös
látszik elő. Az is elhalad előtte. A hollók kárognak körülte a
jégen és a légben.</p>
<p>Ki mehetne utána e képeknek?</p>
<p>A folyam oly sebesen vágtat, mint a kilőtt nyil, s a paskolt
hullám játszik a jégtorlaszokkal. Pyramidokat emel szemlátomást a
folyam közepén s megint ledönti azokat, s forgatagot hágy a
helyükön. A gránit rakpart szét van már tépve nagy messzeségben,
nincs part: tenger ez itt.</p>
<p>A téli palota közelében van az admiralitás palotája. Annak
érczből van a teteje. Az iszonytató vihar felszakította egy helyen
a tetőt, s oly dörömbözéssel, mely a mennydörgést utánozza,
fölgöngyölítette, mint egy ív papirost, s azután megint
kiegyenesítette azt, fel a levegőbe s ott rázza, ropogtatja és tépi
le róla az egyes táblákat, a miket messze elhajít, mintha kártyát
osztana, míg utoljára elbirja azt szakítani s lecsapja a piacz
közepébe nagy zuhajjal.</p>
<p>Majd meg ezernyi ezer hordó úszik, megrakva liszttel, czukorral,
gyarmatárúkkal, miket a börze-épület raktáraiból söprött el az
áradat. Egy egész világvárosnak egy télre felhalmozott élelmiszere
vész ott a hullámok közé! <span class="pagenum"><a name="Page_239"
id="Page_239">-239-</a></span> Most egy új változat következik.
Jönnek egymás széltében, sorakozva, mint egy flotilla, hadirendben
olyan csónakok, a mik nem arra készültek, hogy azokkal valaki a víz
felett utazzék, hanem a föld alatt. Koporsók! Az áradat
keresztültörte a Szmolenszkája katona-sirkert falait s az ezernyi
sirdombot felvájva, hozza vissza magával azokat a szomorú lakóit a
városnak, a kik már rég elbúcsúztak innen. Az eltemetett katonák
jönnek, még egyszer végig vonulni a czár előtt! a trombita szót
harsogtatja az orkán, a dobot veri a hullám! A sok sirkereszt kiáll
a jégtorlat közül; maga a fakápolna is jön!</p>
<p>S a rettenetes cyclorámának nincs vége, nincs szünete, nincs
csillapodása, egyre fokozódik az iszonyat. Most a távol ködében egy
három árboczú rémalakja kezdi körvonalait felmutatni. Egy gálya
szellemképe! A vihar elszakított horgonyairól egy hadi hajót a
kronstadti kikötőben. S most azt az áradat behozza Szent-Pétervár
közepébe!</p>
<p>E pillanatban a czár elfelejtkezett koronás voltáról s kezével
eltakarta arczát és sírt.</p>
<p>Nem is gondolt rá, hogy látja-e valaki?</p>
<p>Látták sokan.</p>
<p>A kiket az éjjel a külvárosok roskadozó házaiból összeszedett, a
kik a népünnepi zűrzavarból nem tudtak hova menekülni, mindazoknak
a számára megnyittatá a czár a téli palota nyugoti lakosztályait, s
a fényes termeket átengedte a nyomor képviselőinek.</p>
<p>Még ilyen vendégsereget nem látott a teli palota.</p>
<p>Pedig újesztendő napján meg szokott abban fordulni negyvenezer
látogató, s mikor nagy ünnepélyek vannak, selyemmel seprik,
gyémánttal világítják ezeket a márványtermeket.</p>
<p>Ezúttal a rongy teljes pompája volt ott összegyűjtve. A
szegénység, a nyomorúság világtárlata volt ott együtt. Minden, a mi
egy világvárosnak a fenekén rejtőzik, a miről a pompás utczáknak
tudomása nincsen, a mi nappal <span class="pagenum"><a name=
"Page_240" id="Page_240">-240-</a></span> el nem hagyja bűzös
pinczeodúját, a keserű inségnek, az elvetemült sülyedésnek keveréke
volt az. A czár küldött nekik ételt és italt. Azok aztán egész
éjjel danolták a «kés dalát». Eltanította azt nekik a «Medvesonka»
társasága. Sándor hallotta a dalt odafenn a maga lakosztályában s
örülhetett neki, hogy a vendégeinek olyan jó kedvük van.</p>
<p>Azok kinyitották a palota ablakait s a ki odafért, kidugta
rajtuk a fejét s kiabálta, a mit látott, hogy más is hallja.</p>
<p>A téli palota homlokosztályának két kirugó szárnya van. A
megmentettek a nyugoti osztályba voltak letelepítve. A két szárny
között, mint az E betűnek a középső ága nyulik ki az az erkélyszerű
csarnok, a honnan a czár nézte a romlás panorámáját.</p>
<p>Mikor az erkélyen meglátták a palota vendégei, akkor
elcsendesültek.</p>
<p>Megragadó alak volt, kopaszodó magas homlokával, mely fedetlenül
fordult a vihar felé. A míg mozdulatlanul állt, mint egy szobor, a
mozdulatlanság a nézőkre is áthatott.</p>
<p>Hanem a mint egyszer azt látták, hogy összeroskad, hogy sír! A
mikor azt látták, hogy ez nem czár, hanem csak ember! akkor
egyszerre felzúdult az egész tömeg. A gyöngeség a düh
felébresztője.</p>
<p>Egy férfi, Marat öcscse, kapva a hangulaton, felugrott az ablak
párkányára, s onnan kiáltott a czár felé:</p>
<p>– Sirhatsz már! Sirathatod a szép városodat! Ezt a pusztulást is
a te bűneidért küldte ránk a boszuló Isten. Dögvészt, szárazságot,
éhhalált, mind te miattad bocsát fejünkre az ég. Mert siket vagy
dicső testvéreink, a hellenek jajkiáltásait meghallani. Engeded,
hogy büntetlenül lemészárolják a mi hitsorsosainkat! Az ő ártatlan
vérük kiált ellened az égre. Te vagy az oka ennek a romlásnak!
Miattad ver minket az Isten!</p>
<p>A népzaj elnyomta a végszavakat. Az ordítás túlzengte
<span class="pagenum"><a name="Page_241" id=
"Page_241">-241-</a></span> a vihart. A lázító beszéd az úgy is
ingerült szerencsétleneket dühre gyujtá. A késdal refrainje
hangzott, s közbe heves döngetés. A nyugoti szárnyépületbe
összegyűlt nép megkisérté betörni a nehéz ajtókat, a mik a czár
lakosztályába vezető folyosókat elzárták.</p>
<p>A czár ott, az erkélyen, kettős rémület által volt lebűvölve.
Háta mögött a vesztét ordító néptömeg, előtte a sebesen közeledő
gálya. Egyike volt a nagyobb hadi hajóknak. Télen azokon nem lakik
hajós személyzet, mikor be vannak fagyva a jég közé. A mi őrség
volt rajta hagyva: az talán elmenekült, mikor látta, hogy nem birja
a hajót feltartóztatni s az most jön teljes erővel a száguldó víz
tetején. S úgy látszik, mintha egészen a téli palotának
tartana.</p>
<p>A lármahangra azonban a középosztály ablakai egyszerre mind
feltárultak, s valamennyiből háromszoros szuronycsoport meredt elő.
Egyik ablakban ott állt Arakcsejeff s kegyetlen recsegő hangon
kiálta át a lázongókra:</p>
<p>– Elcsendesülj Góg és Mágóg hada azonnal! Vagy visszahánylak
benneteket a jeges árvízbe, a honnan uratok kiszabadított: hálátlan
vad nép!</p>
<p>Ez még olaj volt a tűzre.</p>
<p>– Hahhó Arakcsejeff! ordítá ezernyi ezer torok. Ott van a gonosz
szellem!</p>
<p>– Jöjj hát ellenünk! kiálta Marat; meglássuk, a te ezer
szuronyod ér-e többet, vagy a mi tízezer késünk? Kezdd el! Vagy mi
kezdjük!</p>
<p>A gálya egyenesen a téli palotának tartott.</p>
<p>Mikor már csak három fonalnyira volt tőle, a czár észrevette,
hogy a kormánykerék házikójában egy ember van, a ki a kereket
forgatja.</p>
<p>– Mit csinálsz? ember! Kiálta rá haraggal a magasból.</p>
<p>Az tudta, hogy mit csinál. Barbatusoff volt az, a mellőzött
tengerésztiszt. Hogy jutott a hajóra? azt nem tudta meg soha senki.
Egyenesen neki akarta azt rohantatni a téli palotának, hogy
rászakítsa a bennlevőkre, s a romjai <span class="pagenum"><a name=
"Page_242" id="Page_242">-242-</a></span> alá temessen mindenkit:
magát is. Az árbóczra vörös zászló volt felhúzva.</p>
<p>A feleselő néptömeg és a testőrök nem láthatták azt az előttük
álló erkélycsarnoktól.</p>
<p>Most mindjárt kitünik, hogy a faház erősebb-e, vagy a kőház?</p>
<p>A víz sodra azonban erősebb volt, mint az emberi akarat, s az
orra helyett az oldalával vitte neki a gályát a téli palota
szegletének. A hajó mély járatú volt, s a fenekét betörte a gránit
rakpart feldúlt párkányzatán, úgy hogy rögtön oldalra dőlt és félig
elmerült s akkor aztán az árboczait előreszegezve, mint a torna
lovagja a kifeszített lándzsával, rohant az összecsapásra
kőellenfelének. Egy irtóztató roppanás, recsegés hangzott, két
árbocz összetört az oszlopokon, a harmadik keresztül tört az
ablakon, egész az árbocz kosaráig, a mire az egész tömör épület a
fundamentumaitól az ormójáig megrendült: hanem mégis ő maradt a
győztes. A nehéz gálya derékban törött ketté; a roncs egyik felét a
hajó orrával kidobta a víz a Sándor-térre, a hajó fara, a
kormányossal együtt hanyatt bukott az örvénybe, azután a fenék
élével felfelé fordulva, rohant tovább az áradatban.</p>
<p>Az a taszítás olyan volt, mintha földindulás volna.</p>
<p>Egyszerre elcsendesült minden. Mindenki térdre esett. A nép, a
katonák, Arakcsejeff maga is.</p>
<p>Csak az az egy ember az erkélyen maradt állva.</p>
<p>Ő valamit látott a levegőben.</p>
<p>Egy galambot.</p>
<p>A galamb egyenesen feléje repült, egyet fordult a légben s aztán
rászállt az ő vállára. Ez Zsófia postagalambja volt.</p>
<p>Sándor meglelte a galamb szárnya alatt a levélkét: megtudta
belőle, hogy Zsófia jó helyen van, s akkor a két kezét hálateljesen
imára kulcsolva, tartá fel az ég felé.</p>
<p>A galamb pedig az orosz népnek a csodatevő szent madara.</p>
<p>A mint a postagalamb a czár vállára leszállt, a nép <span class=
"pagenum"><a name="Page_243" id="Page_243">-243-</a></span> haragja
egyszerre átváltozott babonás áhitattá. A szentlélek megjelenését
látták benne. A ki el nem akart kárhozni, annak meg kellett térni.
Ez égi csoda!</p>
<p>«Bozse czarja chrani!» kezdé rá egyszerre egy vén muzsik a
dicsérő hymnust, s valamennyi utána zendíté azt. Nem volt többé
szükség Arakcsejeff szuronyaira. Marat utódja is eltünt a
rostrumról, s elvegyült a sokaságban. Ki kereste volna őt ki
tízezer egyforma ember közül? S ha megtalálta volna is, az
kitagadta volna magát, hogy nem ő volt.</p>
<p>A vihar és az áradat még aztán két napig tartott s hagyott maga
után háromezer ledöntött házat, s meg nem számlált sokaságú
halottat.</p>
<p>A nép közt tovább is azt hiresztelték, hogy ez is az ég csapása
volt, mert a görög szabadságharczosok segélyére nem húzza ki
kardját a czár.</p>
<h2>A PÁLMÁK ALATT.</h2>
<p>Künn tíz fokú hideg volt, tomboló zivatar, árvíz, pusztulás,
nyomor, népforrongás, rémjelenetek: – a pálmák nem tudtak arról
semmit. A nagy, tágas, magas dómban, melynek üveg volt a teteje,
folytonos tavaszi meleg van, s nagy, tejüveggel borított
lámpacsoport pótolja a napvilágot.</p>
<p>A tropikus növényzet meg hagyja magát csalni. A távol keletről
elhozott növényfejedelmek elfelejtik, hogy nem hazájuk földjében
gyökereznek s csak zöldülnek, de nem virítanak soha. Alagcsövekkel
fűtik még a talajt is alattuk, s töveiket melegíti a
gyapottrágya.</p>
<p>S a mesterséges pálmaligetben gyermekcsoport játszik, mely
elfeledte, hogy apja, anyja távol van: talán nem is nagyon bánja.
Itt nem éhezik, nem verik meg. Karikába fogózva tánczolnak és
dalolnak.</p>
<p>Két szép kisasszony ügyel fel rájuk, miként a mesékben:
<span class="pagenum"><a name="Page_244" id=
"Page_244">-244-</a></span> a tündér-királynő védenczei.
Királyleányok, mint a regékben szokás.</p>
<p>Bethsábának most már van olyan elmondani való regéje, a mi
igazán megtörtént. A csodaszerű megszabadítás az iszonyú vészből: a
deli hős megjelenése a nagy baj válságos perczében; annak a szép
szemei, bátor tekintete, daliás alakja.</p>
<p>Zsófia egészen kiváncsivá lett őt megláthatni.</p>
<p>– Hiszen majd meglátod. Ide fog jönni. Nekem megigérte.</p>
<p>De soká késik az igérete beváltásával: a késő dél veti
vissza.</p>
<p>– Nem szabad neki megtudni, hogy én ki vagyok! mondá Zsófia. Az
itt titok. Háziasszonyunk kivánja.</p>
<p>– Csak Zsófiának fogunk nevezni.</p>
<p>– Különös, hogy nekünk mind a hármunknak csak egy keresztnevünk
van, nem úgy, mint nálunk szokás; az anyánk keresztnevét se nálad,
se nálam, se Zeneidánál nem mondják hozzá. Ennek én nem tudom
kitalálni az okát.</p>
<p>– Én sem.</p>
<p>– No most ő jön!</p>
<p>– Honnan tudod?</p>
<p>– Megismerem a lépteit.</p>
<p>Valóban ő jött. Zeneida vezette őt ide.</p>
<p>Most még sárosabb, vizesebb volt, mint mikor utoljára látta
Bethsába. Hajfürtei szerteszét borzolva; arcza kivörösödve a hideg
széltől. De így volt szép!</p>
<p>Ah azt már el kellett mondani Bethsábának Zsófia előtt, hogy a
czár ellen itt is nagy forrongás, összeesküvés van; de hogy «ő»
nincs ám benne!</p>
<p>De hátha mégis? Zsófia nem hisz, a míg nem lát.</p>
<p>– Jer, jer, Puskin, szól Zeneida, valami sajátszerű ragyogástól
sugárzó arczczal. Beszéld el ő előttük is, a mit nekem említettél.
Beszéld el hosszasan.</p>
<p>Puskin elmondotta előttük azt, a minek szemtanuja <span class=
"pagenum"><a name="Page_245" id="Page_245">-245-</a></span> volt, a
téli palota jelenéseit. Egy költő ihletésével, kit a catastropha
nagyszerű képei úgy fölhevítettek, mint a Pythiát a tripósz.</p>
<p>Ő nem ismerte azt a másik fiatal leányt. Ha tudta volna, hogy az
kinek a leánya, talán nem szólt volna oly látnoki hévvel arról a
rémlátványról, mikor a czár fedetlen fővel ott állt a viharos ég
alatt, fenyegetve a nép dühe és a közeledő gálya rohama által.</p>
<p>Ah milyen reszketve kisérte az ifjú ajkait a szenvedő leány
figyelme. Szemei felitták annak tekintetét. Annak az arczvonásai
parancsoltak az övéinek. Ajkai némán utána látszottak mondani, a
mit az beszélt.</p>
<p>Hogy takarta el arczát összeborzadva, mikor a hajó
hozzácsapódott a palota szegletéhez. Ő is érezte azt a zuhanást s
megreszketett alatta.</p>
<p>De mikor aztán el kezdett a galambról beszélni, – az ő
galambjáról, – hogy szállt le az a czár – (az ő atyja) – vállaira;
mily malaszttal emelé kezeit a hatalmas ember akkor az ég felé;
hogy zendült fel rá egyszerre a háborgó nép ajkairól a hymnus: ah
akkor nem állhatta ki tovább a szegény beteg, ideges teremtés;
felsikoltott az örömtől s odavetve magát Bethsába keblére,
kaczagott és sirt.</p>
<p>Puskin költői előadásának számítá be ezt a sikert s kezdett rá
hiú lenni.</p>
<p>– De most már nincs semmi veszély? rebegé Zsófia, fel merve
emelni könyező szemeit az ifjuhoz.</p>
<p>Az nem értette meg a kérdést.</p>
<p>– Oh a vész még nem szünt meg; bár a vihar már kezd alábbhagyni,
s ha az megszünik, akkor a Néva is visszatér majd a medrébe; de
addig még igen sok baj van.</p>
<p>– Nem azt kérdeztem, hanem hogy ő nincsen-e veszélyben? Ő! A
czár.</p>
<p>Puskin elbámult. Mit érdekli olyan nagyon a czár ezt a fiatal
leányt, Bethsába barátnéját?</p>
<p>– Olyan veszély, a mi embertől jön, nem érheti. Arakcsejeff
minden intézkedést megtett, hogy meg legyen védve. <span class=
"pagenum"><a name="Page_246" id="Page_246">-246-</a></span> A
néptömeget, melyet a czár palotájába befogadott, átszállítják az
admiralitás raktáraiba. És ilyen időben a czárt, ha vannak
ellenségei, azok védelmezik.</p>
<p>– Hogyan lehet az? kérdé Zsófia s oly áhitattal várta a választ
Puskin ajkairól, a minővel hajdan az oraculumok kimondását
lesték.</p>
<p>Puskin érezte, hogy erre egész szive szerint kell megfelelnie
ennek a leánynak.</p>
<p>– Ez úgy lehet, hogy az «emberiség érzete» erősebb, mint a
«szabadság-vágy» s ez védelmére kel a rabszolgának, ha azt a czár
üldözi – s a czárnak, ha azt a rabszolga üldözi!</p>
<p>A két leány teljes sóhajjal szívta fel a levegőt, mely e
szavakkal megterhesült.</p>
<p>– Te egész pusztítást követsz el a szivekben itt! sugá Zeneida
Puskinnak. Eredj dolgodra már.</p>
<p>– Hát nekem nem hozott ön ajándékot, a mit igért? kérdé
szomorúan Bethsába.</p>
<p>– Bizony mondom, nem feledkeztem meg róla, de reggel óta azzal
vesződtünk, hogy az elszabadult gályát félretereljük és lekötözzük.
Valakinek kellett lenni a hajón, a ki átvetett köteleinket mindig
elvagdalta. Ezért nem tudtam a kis gyermekek mentése után
látni.</p>
<p>– Máskor, ha igér ön valamit, ne felejtse el, mondá a leány a
szemrehányás bánatos hangján.</p>
<p>Puskin nem értette, hogy mért ez a hang? Hiszen nem is
érthette.</p>
<p>Megigérte, hogy estére majd visszajön ismét, s akkor hoz jó hírt
és még valamit.</p>
<p>Zeneida sem mondta meg neki, hogy ki volt az a másik leány?</p>
<p>Azután félrevezette a két leányt saját boudoirjába. Közelgett az
óra, a mikor sok olyan ember gyülekezik össze nála, a kiknek nem
szabad őket meglátni. A szojusz Blagodensztoigának ez a catastropha
kedvező alkalmat nyújtott a háborítatlan tanácskozásra.
<span class="pagenum"><a name="Page_247" id=
"Page_247">-247-</a></span></p>
<p>A zöld-könyv országos napja volt ez.</p>
<p>A két leány is megtalálta a maga «zöld könyvét» az alatt.</p>
<p>Addig kutattak (de hogy ne tették volna?) Zeneida boudoirjában,
míg ráakadtak Puskin költeményére, a «czigány leányra». Ezt
természetesen eddigelé senki sem adta az ő kezükbe. Mert a jó
társaság fogalmai szerint az előkelő ifju leánykáknak tizenöt éves
korukig regényt – in natura jó példákban látni – ugyan szabad; de
olvasni nem szabad. Aztán még ekkor ez a költemény nem jelent meg
nyomtatásban, csak irva volt kapható. Puskin Sándor egymaga egy
egész osztályt hozott létre, a mi azelőtt nem volt: a leirókét.
Minden városban voltak emberek, a kik abból éltek, hogy Puskin
költeményeit leirták, s a könyvárusok úgy árulták azokat a censura
daczára. Még most is sok költeménye az orosz Petőfinek csak így,
irott alakban forog a közönség kezén.</p>
<p>Most aztán kaptak a tiltott gyümölcsön a kis leányok.</p>
<p>Egyszer Bethsába olvasta el azt Zsófiának, másodszor Zsófia
Bethsábának; harmadszor meg ketten együtt – duettben.</p>
<p>Akkor aztán elnevezték Puskint magát a románczhős nevével
«Aleko»-nak.</p>
<p>Ha beszélni akartak róla, azt mondták, hogy Aleko.</p>
<p>Az ám, megfordítva. Aleko úr volt s a czigányok közé keveredett.
Puskin pedig maga a czigány, («poéta» vagy «bohéme» az egynek
tartatik) a ki herczegasszonyok közé tévedt valahogy.</p>
<p>S az nap este csakugyan eljött hozzájuk az Aleko és hozott, a mi
az egész társaságnak szólt, jó hírt. A szél alábbhagyott. S arra a
vízáradat rögtön csökkenni kezdett, két óra alatt egy arsint apadt,
de azért sokáig fog tartani, a míg lefolyik egészen, mert nyolcz
verstnyire terül el a két part mentében.</p>
<p>(Bárcsak még tovább tartana! dobogá magában egynémely leány
szív.) <span class="pagenum"><a name="Page_248" id=
"Page_248">-248-</a></span></p>
<p>Bethsábának is hozott valamit. Ajándékot, a mit megigért. Kis
bubát, a hogy igérte; csakhogy nem piszkosat, rongyosat, a hogy
mondta, hanem egy szép, czifra czukorbábut – czukrásztól; több nem
volt kapható, mert mind elolvadt.</p>
<p>Puskin azt várta volna, hogy Bethsába nevessen rajta; az azonban
igen komolyan vette a dolgot; egész áhitattal fogadta a kapott
ajándékot s eldugta azt a keblébe. S látszott az arczán, hogy nem
bánja, ha ezért Zsófia irigykedik rá – egy kicsit.</p>
<p>Puskin rögtön vette észre, hogy ebből nagy apprehenzió lesz, s
addig keresgélt a zsebében, a míg talált valamit, a mi érdemes az
elajándékozásra.</p>
<p>– Nézze, szép Zsófia (nem tudta más nevét), önnek is adok
valamit; ön úgy érdeklődött a czárt fenyegetett catastropha iránt,
nézze, ez a darab rézpléh abból a hajóból való, a mi a téli palota
sarkán összetörött.</p>
<p>Nagy hálával lett az fogadva. Ural platinabányái ahhoz fogható
becses érczet nem termeltek soha.</p>
<p>(– Te! Ez nem lehet összeesküvő! súgá Zsófia Bethsábának.)</p>
<p>(– Bizony nem is az ám, súgá vissza Bethsába.)</p>
<p>– A vihar egészen elcsendesült már odakünn, mondá Zeneida,
kitekintve az erkélyre. A harangok sem kongnak már. Ez az éjjel
csendesebb lesz, mint az elmult volt. Jó éjszakát, Puskin. A
csónakod szárazon marad, ha nem sietsz.</p>
<p>A leányok nem bánták volna még, ha az a víz nem apadt volna
olyan nagyon.</p>
<p>Zeneida hazatuszkolta Puskint, s a két leányt is lefekteté. Ő a
felelős az egészségükért.</p>
<p>De azok még sokáig nem tudtak elaludni egymástól. Annyi beszélni
valójuk volt Alekoról. Ők nem úgy csinálták volna azt a románczot,
ahogy a költő irta. A czigányleánynak nem lett volna szabad
hűtlennek lenni, s ha az lett, Alekonak meg kellett volna őt vetni
s hívebb szeretőt <span class="pagenum"><a name="Page_249" id=
"Page_249">-249-</a></span> keresni. Nem úgy. A czigányleánynak meg
kellett volna térni s térden állva csúszni bocsánatért Aleko után,
míg azt kiengesztelte volna. S akkor megbocsátani neki; – de bizony
elkergetni magától! Egy szóval nagyon kiigazgatták Alekot olyanra,
a milyen nekik tetszett inkább.</p>
<p>Zeneida, ki a szomszéd szobában vetett magának ágyat, nem győzte
őket inteni, hogy alugyanak már! A mire el-elcsendesültek s megint
csak rákezdték a suttogást.</p>
<p>Végre a hosszú álompihegés jelenté, hogy elaludtak. Legalább az
egyik: Zsófia.</p>
<p>De Bethsába szemét kerülte az álom. Még éjfélkor sem tudott a
szívdobogásától aludni. Pedig imádkozott is már.</p>
<p>Egyszer aztán úgy tetszék neki, mintha a szomszédszobában
felkelne valaki s alig neszelő léptekkel kimenne a harmadik
szobába.</p>
<p>Az éjszaka csendes volt. Se kocsi, se őrjárat nem járt most a
vízlepte utczákon. Minden hang meghallszik.</p>
<p>A mély alvó csendben egy halk zsoltárének döngése hangzott
csendesen a távol szobákból át; szelid, búbánatos női hangon:</p>
<div class="poem">
<div class="stanza"><span class="i0">«Mindennemü
inségemben<br /></span> <span class="i0">Segítségem csak az
Isten…<br /></span> <span class="i0">– – – – – – –<br /></span>
<span class="i0">Mondjad ezt az én lelkemnek:<br /></span>
<span class="i0">«Tégedet én megsegítlek!…»<br /></span></div>
</div>
<p>Ki énekel ott a csendes éjben? Mi bánata lehete annak? Ebben a
házban?</p>
<p>Bethsába a fejére rántotta a takarót, hogy elnyomja
reszketését.</p>
<hr class="tb" />
<p>Még három napot töltött a két leány Zeneida oltalmazó menhelyén.
Ennyi idő kellett rá, hogy Ghedimin herczegnő vissza merjen térni
Peterhoffból, s a Petrovszki kert kis lakának víz és iszap borított
földszintjét s pinczéjét kitakarítsák. Elébb az öreg Helénkának ki
kellett jól fűteni a hideg szobákat. <span class="pagenum"><a name=
"Page_250" id="Page_250">-250-</a></span></p>
<p>A két leány elysiumi napokat élt ez alatt.</p>
<p>Mikor Zeneida tudtukra adá, hogy haza fognak mehetni, Bethsába
sóhajtva mondá neki:</p>
<p>– Úgy jöttem ide, mintha a pokolba hurczoltatnám s úgy megyek el
innen, mintha a paradicsomból taszítanának ki!</p>
<p>Mindennap láthatták Puskint; beszélhettek vele. Mindennap
gyönyörködhettek nagy, nemes lelkének feltárulásában. A földi
üdvösségnek is vannak revelatiói; a mik abban a perczben, a mikor
megszünnek titkok lenni, túlföldi boldogságot támasztanak.</p>
<p>Mikor magukra maradtak is, mindig Alekoról beszéltek.</p>
<p>Bethsába azt hitte, hogy a mikor Zsófia oly gyönyörrel
magasztalja Alekot, az neki egygyel több ok arra, hogy még jobban
szeresse.</p>
<p>De még nem merte azt neki megmondani, hogy szereti. Tartogatta a
titkát.</p>
<p>Azt hitte, hogy olyan könnyű azt közölni mással. De az első
szerelem titka olyan makacs. Nem akar bimbójából kipattanni.</p>
<p>Csak húzta-halasztotta a vallomást. Féltette, mint egy elásott
kincset. Tettető lett a kedvéért. Megtanult legalább arczával
hazudni, s nem mutatni azt a lángoló örömet, a mi elárasztja
keblét, mikor őt jönni látja. Ráfogta a fejfájásra arczának
kigyulladását; pedig a fej egészen ártatlan volt abban.</p>
<p>De mégis abban a pillanatban, a mikor egymást a búcsuvételnél
megölelik, akkor meg kell tenni azt a vallomást: suttogva, csak
annyi szóval, a mennyi elég, aztán elfutni tova.</p>
<p>Abban az órában, a mikor az értük küldött gyaloghintók
megérkeztek (még kocsival nem lehetett járni az utczákon) alig
akarta egymás kezét kibocsátani a két leány a magáéból. Mindig volt
valami suttogni valójuk. Majd könyeztek, majd nevettek.
Boszantották egymást, hogy kiengesztelhessék. Nagyokat sóhajtottak,
hogy kicsufoltassanak <span class="pagenum"><a name="Page_251" id=
"Page_251">-251-</a></span> érte. Egyes szavakat mondtak, a mikből
csak a másik értett. Megigérték, hogy minél előbb látni fogják
ismét egymást. Összecsókolóztak búcsút venni, s megint újra
kezdték. Zeneida nézte őket nagy figyelemmel.</p>
<p>Végre mégis csak el kellett válni. Az utolsó, a legeslegutolsó
ölelés alatt ki kelle pattanni a titoknak: – «Én szeretem Alekot –
halálba».</p>
<p>Ezt sugá – Zsófia Bethsába fülébe s azzal elfutott.</p>
<p>Zeneida látta az elfutó leány arczán kigyuladni a tűzrózsákat, s
az ott maradt leány arczáról eltünni az életpirt, mintha azt is
elrabolta volna tőle az a másik. Bethsába csak állt ott
megdermedve, halaványan, aláhajtott fejjel, lecsüggő karokkal.</p>
<p>Zeneida kitalálta a titkot. Odalépett hozzá; de alig nyult a
kezéhez, a leány összeroskadt előtte, s arczát Zeneida öltönyébe
takarva, elkezdett sírni hevesen.</p>
<p>– Oh miért hoztál engemet ide?!</p>
<p>Zeneida fölemelte őt.</p>
<p>– Kelj fel! ne sírj! A tied lesz!</p>
<p>– Mit? «Ő» tőle vegyem-e el?</p>
<p>– Hm… Ha még csak ő tőle vennéd el?… Ne félj! szeresd! Te lészsz
rá érdemes, senki más.</p>
<p>A szegény leány csak szomorúan ingatta fejét. Megtudta már
nemcsak azt, hogy mi a «szerelem?» hanem még azt is, hogy mi a
«szerelemféltés» és a «lemondás?»</p>
<h2>PANACEA.</h2>
<p>Nagy elemi csapásoknak sokszor kibékítő hatása van a felzúdult
népforrongásra.</p>
<p>A «nagy ember»: a nép, és a «kis Isten»: az uralkodó, egyformán
földhöz sújtva érzik magukat, s egymáshoz bújnak a mindkettőjüknél
hatalmasabb korbácsa előtt.</p>
<p>Az 1824-iki novemberi vihar ilyen általános csapás volt a
földkerekén. A történelem évkönyvei nem jegyeznek <span class=
"pagenum"><a name="Page_252" id="Page_252">-252-</a></span> fel
ehhez hasonlót. Ugyanaz a vihar, mely Szent-Pétervárt elöntötte,
keresztül zúgott egész Ázsián, s a kaliforniai partokat is
hosszában elárasztotta. A tengerészek a máskor átlátszó tengert a
magas oczeánon zavargó iszaptól látták fel-felkavarodni. Indiától
Syriáig földrengés hullámai dönték le a városokat, a görög
archipelagusban tenger alatti vulcánok törtek elő; Németországban
sok helyütt egyszerre kiszáradtak a kutak. A föld maga volt lázban.
Ilyenkor az emberek felejtik a magukét.</p>
<p>A politikai titkos-társulatok egyszerre átalakultak jótékony
egyletekké. Megszünt a pártgyűlölet. A szegény ember odament a
nagyok ajtajához segélyt kérni, s a nagyok nyitva tartották az
ajtajaikat a szegények előtt. Az «engesztelhetlenek» izgatása nem
talált termő földre. Ghedimin herczeg és Arakcsejeff vetekedtek
egymással a nép inségének saját vagyonuk által enyhítésében.
Egyformán szórták százezerével a rubeleiket. Az egyik elfelejtette,
hogy a népet fel akara szabadítani, a másik, hogy el akarja nyomni.
A népnek nem kellett most se kard, se láncz; hanem kenyér.</p>
<p>Az árvíz okozta inség enyhítésére a szentpétervári úrhölgyek is
minden áldozatot siettek meghozni. Ghedimin herczegnő
oda-ajándékozta a gyémántjait, a miknek az árából harminczezer
rubel gyült be, Zeneida pedig adott egy hangversenyt az inséges nép
javára, a nagy börzepalotában, a mire mesés áron keltek el a
helyek. Bejött rá negyvenezer rubel. Ghedimin herczeg aztán vett a
feleségének az elajándékozottak helyett két annyit érő gyémántokat;
Zeneida pedig kapott a fiatalságtól egy babérkoszorút s Puskintól
egy ódát. S megint csak Corynthia volt az, ki a játékban megcsalva
érezte magát és irigykedett.</p>
<p>A czár kedélyét a vésznapok még sötétebbé tették. Búskomorsága
különben is attól a naptól kezdődött, mikor birodalma egyik
fővárosát, Moszkvát lángba borulni látta. Most végig kellett néznie
a másik csapást a másik fővárosa felett. Azt a tűz pusztította el,
ezt a víz. A régi <span class="pagenum"><a name="Page_253" id=
"Page_253">-253-</a></span> viziókat most felváltották az ujak. A
látványokat visszahozza az álom.</p>
<p>A minden látványok közt legszomorítóbb az a halavány gyermek
arcz, mely csak nem akar föléledni.</p>
<p>Egyszer azt mondta a czár doktor Wylienak:</p>
<p>– Hiába akarsz gyógyítani engem. Az én bajom nincs bennem, hanem
rajtam kívül. Gyógyítsd meg Zsófiát, s egészséges leszek.</p>
<p>Az orvos nem felelt rá semmit.</p>
<p>– Mondd meg igazán: nincsen remény?</p>
<p>– Nincs.</p>
<p>– Hát az egész orvosi tudományban nincs egy panacea, egy
csodatevő szer, mely olyan életet, a mihez ragaszkodunk, hosszabbra
tudjon nyújtani? mely napokat adjon a napokhoz, s a bekoczogtató
halált elalkudja egyik estétől a másik reggelig, a tavasztól az
őszig?</p>
<p>– Arra van lehetség, sire. De az nem terem India gyógyfüvei
között. Az ilyen bajnál sokat tesz a kedély. A bánat, a
szomorkodás, az epedés sietteti a végkifejlődést, míg egy folytonos
derültségben tartó öröm, egy édes remény, boldogságérzet
feltartóztatja azt. Az életkedv megujítja az életet.</p>
<p>– Hm. De hát mindezt honnan adjam én neki, mikor magamnak sincs?
Honnan vegyek én örömet, reményt?</p>
<p>Egyszer aztán jött egy olyan napja a czárnak, a mit öröm-ünnepei
közé jegyezhetett föl.</p>
<p>Uráli kormányzója jelenté, hogy az Ural hegyei közt új arany- és
platina-bányákat fedeztek fel, a mik dúsgazdag erekkel nyiltak meg.
A talált platina-darabok közül elküldé a legnagyobbat. Ez tehát
nagy kincs!</p>
<p>Ugyanakkor a jekaterinogradi kormányzójának a jelentése is
megérkezett, a ki azt tudatja, hogy a nagy sivatagon fedeztek fel
egy bogárnemet, mely azon a tájon felburjánzó czikkszáron
(polygonum) élősködik, mely növény semmi állatnak nem való és ki
nem irtható. Ez a rovar, a tudósok nyelvén «coccus polonorum»
azonos a cochenillával. <span class="pagenum"><a name="Page_254"
id="Page_254">-254-</a></span> A belőle készült festék a legszebb
bibort és rózsaszint adja. Mutatványul egy vég rózsaszin
selyem-szövetet küldött a czárnak, mely e bennszülött biborbogárral
volt festve.</p>
<p>Ez még az aranynál és platinánál is nagyobb kincs, mert ez
kenyér a terméketlen pusztában, a mi ingyen terem s népet fog
eltartani.</p>
<p>De a harmadik küldemény volt a legérdekesebb. Az Amur vidéki
kormányzó küldte azt Szibériából; egy átalag bort, a mi Szibéria
Amur vidékén termett. Ez még az aranynál, még a kenyérnél is
nagyobb kincs, mert ez diadal!</p>
<p>Diadal az egész világ ellen, mely azt hirdeti, hogy Szibéria a
jégből csinált pokol. Ime ez a bor megczáfolja azt. Szibériában bor
terem! Édes és tüzes. Pezsgőbb a champagneinál; édesebb a
tokajinál! Legalább annak kell azt venni. Szibériában bor terem!
Minden orosznak azt kell ezután inni. A szibériai bornak ki kell
szorítani a főurak asztaláról a külföldi borokat; versenyezni kell
Burgund, Rhenus, és a Hegyalja vidékével. Szibériában bor terem!
Nem lesz ezentul a Szibériába küldetés neve büntetés; önkényt
fognak letelepülni oda, a kik áldott földet keresnek. Szibériában
bor terem! A ki még kétkedni fog ez ország jövendőjén: nem
vitatkoznak vele, poharat adnak a kezébe, tele töltik: «igyál! Ez
szibériai bor!»</p>
<p>A czár úgy örült annak, mint egy gyermek!</p>
<p>Volt hát már valami öröme!</p>
<p>Sietett is vele azonnal a petrovszkii kerti házhoz. Maga után
vitette a platinát is, a selyemkelmét is, az átalagot is. Azt
hitte, ha ő örül, Zsófia is örülni fog annak.</p>
<p>A leány nagyon halvány szinben volt. Az egész hosszú tél alatt
ki nem mehetett a szabad levegőre. Az neki gyorsan ölő méreg volt;
a szobalég pedig lassan ölő méreg. Furcsa ország ez, a hol a beteg
ember nem szeretheti a hazáját. Gyülölnie kell az eget, mely megöli
s a földet, <span class="pagenum"><a name="Page_255" id=
"Page_255">-255-</a></span> mely fogva tartja. A hosszú télen át, a
ki élni akar, az mulat, s a ki nem mulathat, az meghal.</p>
<p>Minden orosz hölgyszobában van egy kis sajátságosan berendezett
zúg, a minek az a neve, hogy «altana». Egy kis rácsozattal
bekerített hely, mely be van futtatva örökzöld folyondárral,
körülrakva délszaki bokrokkal, a mik a hosszú kilencz hónapos télen
keresztül, kályhameleg és lámpavilág hazug nyárszaka mellett
zöldülnek és virágoznak, s elfelejtetik, hogy ez az egész ország
egy börtön. Ilyen narancsvirágillatos szobazugot rendeztetett
Sándor Zsófia számára is, a mint az árvíz után helyrehozhaták a
lakházat; még azóta nem látogatta őt meg, a mióta az udvari kertész
az altanát elkészítette. Talán örült neki a leány? Oh nem örült az
semminek.</p>
<p>A czár azt kérdezte Zsófiától: «mi bajod, drágám?»</p>
<p>– Mondhatlan baj.</p>
<p>Azután hogy kedvet szerezzen neki, megmutogatta a magával hozott
kincseket: az érczet, a selymet, a bort.</p>
<p>A leány arcza nem derült fel, nem adta vissza a mosolyt; az
örvendetes hirekre nagyon rövid válaszai voltak: nagyon szép! –
nagyon jó! köszönöm.</p>
<p>– De szólj hát, mi bajod? Ez több mint betegség. Ez
lélekfájdalom. Mondd meg, mi bánt? Kinek mondod meg, hogy mi fáj,
ha még nekem sem? Kinek van hozzám bizalma, ha még neked sincs?</p>
<p>Ekkor átfonta a leány karjaival atyja fejét s odavonva őt
magához, fülébe sugá:</p>
<p>«Én szeretek!»</p>
<p>Azzal lebontá karjait hirtelen s az arczát takarta el velük,
keresztbe téve szemei előtt.</p>
<p>Sándor elámulva kérdezé:</p>
<p>– Hol találtál te valakire, a kit megszeress?</p>
<p>– Az árvíz mosta ezt össze, suttogá a leány.</p>
<p>– S ki az az ember?</p>
<p>– Ha ily haraggal kérded, nem merem megmondani. <span class=
"pagenum"><a name="Page_256" id="Page_256">-256-</a></span></p>
<p>– Oh nem. Nem a harag az, a mi felindít. A kit te szeretsz,
annak meg van bocsátva minden.</p>
<p>– Igazán? Te nem tiltanád meg azt, hogy én szeressek
valakit?</p>
<p>– Csak érdemes legyen szerelmedre. – Rangja?</p>
<p>– Testőrtiszt.</p>
<p>– Ezredet fogok neki adni és herczeggé teszem, hogy téged
elvehessen.</p>
<p>– Csókollak! De ne adj neki semmit. Hagyd őt annak, a mi most.
Én úgy szerettem meg; úgy akarom szeretni. Ő több a herczegnél,
több az ezredesnél. Fölöttük áll.</p>
<p>– De ki hát?</p>
<p>– Nos: Aleko.</p>
<p>– Miféle Aleko?</p>
<p>– Úgy? Te nem ismered ezen a nevén. Hát hajolj ide, majd
megsugom.</p>
<p>S fülébe sugta a nevét.</p>
<p>A czár megölelte a leányt.</p>
<p>– Akarod, hogy elvegyen?</p>
<p>A leány szemei nagy ragyogásra nyiltak fel: az volt a
felelet.</p>
<p>– Felesége akarsz lenni?</p>
<p>– No, hát mit akarnék egyebet? Az ilyen szegény talált gyermek,
mint én, örül, ha egyszer szerencsét tehet. S azt hiszem, hogy ez
nagy szerencse. Mi igen boldogok leszünk. Engem nem fog megölni
Aleko hűtlenség miatt. De hogy tudja ő ezt meg? Neki nem volt
szabad eddig idejönni.</p>
<p>– Ezentúl szabad lesz.</p>
<p>– De ki mondja meg ezt neki?</p>
<p>– Én magam. Én hozom őt ide hozzád.</p>
<p>– Hiszen te olyan jó apa vagy, a milyenek csak Bethsába meséiben
fordulnak elő.</p>
<p>– Én fogok előkészíteni mindent. Én rendelem meg a kelengyét. Én
tűzöm ki a határidőt; én hivom el a solovecski patriarchát az
esketésre. <span class="pagenum"><a name="Page_257" id=
"Page_257">-257-</a></span></p>
<p>– Majd a nyáron, a mikor a rózsák nyilnak. Eleven rózsákat
akarok koszorúnak!</p>
<p>– Ebből a platina-darabból készíttetek számodra araékszert.
Ugy-e, most már te is úgy örülsz neki, mint én?</p>
<p>– Kétszerte jobban, mint te!</p>
<p>– És ebből a rózsaszin selyemből menyasszonyruhát.</p>
<p>– Igen, igen! eltaláltad a kivánságomat. Én a rózsaszint
szeretem nászruhának, a fehér nagyon halaványít s én így is eléggé
az vagyok.</p>
<p>– Ezt az amurvidéki bort pedig megiszszuk a te lakodalmadon.</p>
<p>– Az ám. Akkor én is megkóstolom. Mikor egymás egészségére
fogunk kocczintani: «a hány csepp van e pohárban, annyi évig
szeressük egymást!» Ugy-e, így szokták mondani?</p>
<p>– Azután majd elmentek falura, az ő birtokára. Lásd, mintha
sejtettem volna: visszaadtam elkobzott birtokát. Ősi kastélyát
rendbe fogja hozni, odavisz magához s ott sokszor meglátogatlak
majd benneteket.</p>
<p>A leány tapsolt örömében s halvány arcza lángolni kezdett. Aztán
egyszerre elkomorult megint.</p>
<p>– De hát nem tréfa-e mind ez?</p>
<p>– Tréfa? Hát szoktam én tréfálni valaha? És te veled?</p>
<p>– Hogy engem Aleko meg fog kérni? s te hozzá fogsz adni? hogy a
solovecski patriarcha fog bennünket összeesketni, s hogy ez ki lesz
tűzve a szép julius hónapnak, a rózsák hónapjának legszebbik
napjára? Ez mind komoly dolog és nem tréfa?</p>
<p>Sándor kebléhez ölelte a kérdezőt s válasza csak csókokból állt.
Felelni oly nehéz volt erre.</p>
<p>Komoly dolog ez, nagyon komoly dolog, szegény leány! A tréfa
benne csak az, hogy mire azok a szép rózsák nyilnak, akkorra már te
– – – – – – – –</p>
<p>Sándor még az nap hivatta magához Puskint s röviden bánt vele.
<span class="pagenum"><a name="Page_258" id=
"Page_258">-258-</a></span></p>
<p>– Te egy leányt szerelmessé tettél magadba. Most azt el kell
venned. A leány neve Nariskin Zsófia. Holnap este hat órakor el
fogsz hozzám jönni s aztán együtt odajösz velem, a kezét megkérni.
Aztán mindennap eljársz hozzá és azon lészsz, hogy neki
szomoruságot ne okozz. A leány élete egy vékony selyemszál s az a
te kezedben van. – Vigyázz rá, hogy meg ne öld.</p>
<hr class="tb" />
<p>Puskin a legnehezebb helyzetbe jutott.</p>
<p>A czár kedvencz leányának a kezével lett megkinálva. Ő, az
összeesküvő, ki az alkotmánykivivók sorába számította magát, s a
czárnak, mint egyedurnak, természetes ellensége volt. Meg kellett
kérnie egy leányt, a ki őt megszerette, s a kit ő is szán, sajnál,
bámul, de nem szeret. És ennek a leánynak az élete csupán ez az
ábránd. Életszikra és ábrándvilág egyszerre alszanak ki. Egy
lehellet, a mi e szó kimondásából áll: «nem szeretlek!» elég e
szikrát kifujni. S a leány, a ki meg meri vallani, hogy szeret, az
már nagyon szeret. S a kinpad megnehezítéséhez hozzájárul, hogy
mindennap ott fogja találni a leánynál, a kit menyasszonyának
nevez, annak egyetlen barátnéját Bethsábát, a ki egész lelkét
elfoglalta már. Két szivet fog kinozni, kettőt megcsalni
egyszerre.</p>
<p>Csapodárságának büntetése ez, a min most az egyszer
rajtavesztett.</p>
<p>Azonban itt nincs mit töprenkedni. Oroszországban vagyunk s ha a
czár parancsol, azon nem szokás gondolkozni.</p>
<p>Másnap Sándor maga vezette el Puskint Zsófiához. A gyűrűváltás
az ő jelenlétében ment végbe. Puskin meggyőződhetett róla, hogy egy
olyan szív van rábizva, a milyenre e földön lakó ember nem érdemes.
Annak valami más planétán kell keresni párját. És aztán
napról-napra jobban megtudta, hogy vannak magas röptű gyönyörök, a
mik túlemelkednek a földi élvezeteken, a miket két nemesen érző
szív feltalál egymásban, a szenvedély emésztő <span class=
"pagenum"><a name="Page_259" id="Page_259">-259-</a></span> vágyai
nélkül; hogy vannak varázslatteljes rokonszenvek, a mik nem
föltételezik a birást; a szellemek kölcsönös vonzereje még erősebb,
mint a szerelem. Úgy érezte, mintha ez a földtől megválni készülő
lélek az övét is vonná magával föl az ég felé.</p>
<hr class="tb" />
<p>Nehány hét mulva azt mondá sir James Wylie a czárnak:</p>
<p>– Sire. Zsófia herczegasszony egészsége szemlátomást javul.</p>
<p>– Én megtaláltam a panaceát!</p>
<h2>A NÁSZAJÁNDÉK.</h2>
<p>A hogy maga megjósolá Sándor, leányának egészsége az övével
sympathicus összefüggésben volt, a mint Zsófia arcza elevenülni
kezdett, az ő életkedve is visszatért. El kezdett foglalkozni az
államügyekkel. Dolgozószobájában halommal állt már a sok
elintézetlen irat, a mit tanácsosai felhordtak, vagy a melyek a
szent Zsófia postájával érkeztek hozzá, s a mikbe az utóbbi
hónapokon át bele sem tekintett. Elővette azokat s a halmaz
örvendetes apadásnak indult. «A szent Zsófia postája» sajátszerű
intézmény volt Sándor alatt. Czarszkóje Zélóban volt egy iroda, a
hova mindenki beadhatta a levelét, a mi egyenesen a czárhoz volt
intézve. A postás kért a levélért tíz rubelt; de se azt nem
kérdezte, hogy ki küldi? se azt, hogy mi van benne? Lehetett az
panasz, esedezés, vád, vagy miniszterszidás; ajánlat, vagy
alkotmányterv; a czár azt megkapta egy óra mulva, ha otthon volt s
utána küldték, ha utazott.</p>
<p>A mi a kedélyváltozásnak legbiztosabb jelensége volt, felhagyott
éjszakai kóborlásaival a város utczáin s a bőjt első estéjén a
czárnéval együtt vacsorált. Föltette magában, hogy tudatni fogja
vele azt az örvendetes eseményt, <span class="pagenum"><a name=
"Page_260" id="Page_260">-260-</a></span> a minek az ő lelke úgy
örül. Erzsébet lesz az első, a ki azt meg fogja hallani tőle. Még
eddig senkivel sem közölte azt. Maga a solovecski patriarcha is
csak arról van értesítve, hogy junius hó 21-ikén legyen jelen a
Petrovszki szigeten, Péter czár hajdani lakházánál, ott egy ifju
pár fog rá várni, a kit össze kell esketnie.</p>
<p>A czár ez idő alatt minden folyamodást, a miben valami
kegyosztásról volt szó, kedvezően intézett el. Száműzötteknek
megengedte a visszatérést; politikai foglyokat kibocsátott
börtöneikből.</p>
<p>Puskin nem hasztalanul áldozta fel szivét.</p>
<p>Az ő gyöngédsége varázsolta vissza Zsófia arczára a boldogság
mosolyát, s a boldogság oly csalókán tud hasonlítani a jó
egészséghez. S ez a mosoly volt az, mely az egész ország fölé
derült eget varázsolt.</p>
<p>A mikor Puskin pontosan megjelenve arra a perczre, a melyen
várták, hozta a maga virágcsokrát s aztán az eléje szaladó leányt
megdicsérte jó kinézéseért, melléje ült és elmondta neki az egész
város pletykáit; kihallgatta, hogy mit álmodott, s jóslatokat
csinált belőle; leült vele kártyázni, s engedte csalni és hagyta
nyerni, s végül magát kinevettetni; regényeket, költeményeket
olvasott fel előtte; megtanította mindenféle játékokra; meghozta
számára az üvegházak első gyümölcseit, ellátta nyalánkságokkal;
lerajzolta, lefestette, akármilyen rosszul találta; s közben rabolt
tőle egy-egy (olyan szivesen engedett) csókot s engedte magát érte
megczibáltatni: hát akkor Puskin egy egész országot tett
boldoggá!</p>
<p>Megérezték azt még a távol Bajkál-tó mellett is, a kik az
ólombányákban követ vágnak! Mert a hány csók hullott Zsófia
arczára, annyi láncz hullott le az ő kezeikről.</p>
<p>A czár, ki szándékosan oly késő esti órákban jött látogatni
Zsófiát, a mikor már Puskin eltávozott, a leánynak az arczán
láthatta az eltöltött órák boldogságát.</p>
<p>Mennyit tudott az beszélni felőle! Miket mondott neki Puskin!
<span class="pagenum"><a name="Page_261" id=
"Page_261">-261-</a></span></p>
<p>Néha még politizáltak is. A leány kivallatta Puskint, hogy mit
akarnak ők azokkal a titkos társaságokkal? Puskin aztán
megvallotta, őszintén, a hogy vőlegényhez illik menyasszonya előtt,
hogy nekik bizony parlamentes alkotmány kell. Ő közöttük vannak
sokan, a kik olyan szépen tudnának szónokolni, mint az angol
alsóházi tagok, s ha kibeszélhetnék magukat a parlamentben, az nagy
megelégedésükre szolgálna. A ki a kormányon van, majd gondoskodnék
róla, hogy olyan többséget tartson kéznél tatár, kirgiz, kalmuk,
jakut, baskir és csukcsi képviselőkből, a kik az orosz karbonarikat
leszavazzák s azzal a rend fentartva, az ország megnyugtatva lenne.
Az ország pénzügyeit is ellenőriznék, s ha egy miniszterről
észrevennék, hogy sokat lop, azt mondanák neki: «pusztulj innen!
már most hadd lopjon más!» Sajtószabadság is lenne s az ujságirók
egymást ütnék, a helyett, hogy most mind egy embert szidnak.</p>
<p>Biz ők azt akarják kivivni.</p>
<p>A czár nagyon jól mulatott ezen. Nem úgy ám, mint mikor
ugyanezeket a dolgokat Arakcsejeff adta elő neki.</p>
<p>Már kezdték azt hinni, hogy ismét visszakerülnek a boldog idők,
mint ez előtt tíz évvel, a mikor az udvari estélyeken, a czár
hallatára lehetett beszélni a főuraknak és tiszteknek alkotmányos
szabadságról, s a szabadkőmivesek hirlapjaik útján hivták össze a
páholyaikat.</p>
<p>Zsófia javulása még magát az orvost is megcsalta. A kórtünetek
egészen megszüntek. Történnek egyes csodák (a természet hatalma
kimeríthetlen), hogy halálra szánt emberek megélnek. Komolyan lehet
gondolni a menyegzőre.</p>
<p>Sándor meghozatta a pompás kelengyét Párisból, a miben a
rózsaszin menyasszonyruha és a platinából készült diadém is ott
volt s megvolt az öröme, hogy Zsófia ragyogó arczában
gyönyörködhetett, mikor mindazt végig nézte. <span class=
"pagenum"><a name="Page_262" id="Page_262">-262-</a></span></p>
<p>Egyszer aztán magához hivatta Puskint és így szólt hozzá:</p>
<p>– Fiam! Ha megadja Isten érnünk azt a boldog napot, a mi
életemnek épen úgy napfordítója lehet, mint a csillagászi évnek,
mit adjak neked menyasszonyi hozományul?</p>
<p>Puskin térdre esett a czár előtt s azt mondá neki:</p>
<p>– Atyám! Adj ezen a napon népeidnek alkotmányt!</p>
<p>A czár hallgatott. Ez jó jel volt. Puskin bátorságot nyert
tovább beszélni.</p>
<p>– Fölség! Az egész világ forrong, s kitörésre készül, mint a
Vezuv. Ezt a vulkánkitörést egy papirlappal le lehet takarni, a
mire ez van irva «Charta!» Nem én szólok, egész országod beszél
így. Minden becsületes ember, minden hazafi, minden hive a trónnak
így beszél, így gondolkozik. Nem kivánjuk, hogy rögtön, rohamosan
felszabadíts mindent; nem kivánjuk, hogy idegen mintára építsd újra
országodat. Vezesd be népedet a szabadságba óvatosan, lépésenkint,
fejleszd ki alkotmányodat népünk szokásai, szükségei szerint.
Töröld el a rabjobbágyságot. Távolítsd el Arakcsejeffet, a ki közéd
és a nemzet közé ékelte magát; vedd el a népnevelés ügyét a szent
synodustól s bizd ismét Galiczyn kezére; hivd zsámolyod elé az
ország notabilitásait, s parancsold nekik, hogy szóljanak szívük
szerint. Törüld el az előleges censurát s engedd napvilágra jönni a
titkos gondolatokat, s a mi igazság lesz bennük, emeld fel, a mi
hazugság, tipord el. Űzd el hűtelen sáfáraidat, kik kifosztják az
országot s kifosztanak téged. Szüntesd meg a katonai koloniákat, a
mik a népre csapásul nehezednek. Hivd össze régi ezredeidet; add
kezeikbe a zászlóikat, egyesítsd őket táborrá; állíts bennünket az
élükre s aztán küldj bennünket testvéreink, a hellenek segítségére,
a kik vérük tengerében fuldokolnak. Látni fogod, mivé lesz egy
nemzet, s minő csodákra képes, ha az saját szabadságát védve
otthon, a más nemzetek szabadságáért harczolva ottkünn, valamennyi
népek <span class="pagenum"><a name="Page_263" id=
"Page_263">-263-</a></span> fölé emelkedik. Adj szabadságot nekünk,
s végy dicsőséget magadnak!</p>
<p>A czár végighallgatá a merész beszédet csendesen, s azt mondta
rá:</p>
<p>– Kelj föl. Megbocsátok neked, hogy így beszéltél…</p>
<p>Néhány nap mulva Arakcsejeff szép csendben elutazott grusinói
falusi kastélyába. Beszélték titokban, hogy több hónapi
szabadságidőt kapott – saját kértére. Eltávozását még jobban
illustrálta Ghedimin herczegnek meghivatása az Arakcsejeff után
üresen maradt bizalmi állásra. Ő lett a czár tanácsosai között az,
a kinek minden órában szabad bejelentés nélkül a czárhoz
bemenni.</p>
<p>Még több is történt. Magniczky, a leggyűlöletesebb tanácsos a
felvilágosodási osztálynál szintén szabadságot kapott, s a vén
censorok helyébe újak lettek kinevezve.</p>
<p>Azt is megtudta mindenki, hogy a portánál levő nagykövet
utasítást kapott erélyesen szót emelni a görög szabadságharcz alatt
az emberiség szabályainak megtartása mellett s azzal egyidejüleg el
lett határozva egy tábornak az összevonása Bender közelében.</p>
<p>Végre, egy új korszak legérthetőbb jelenségeül, behivattak a
katonai koloniából a régi testőrezredek s mindannyian
Szent-Pétervárott lettek összpontosítva.</p>
<p>Ez a szabadság apostolainak mind új reményt adott. Az északi
titkos társulatok mind azt határozták el, hogy ha a czár a
szabadelvüség útjára tér át, akkor minden erejükkel támogatni
fogják.</p>
<p>Csak a déli társulat fejei nem hagyták magukat megzavarni.
Pestel azt izente vissza Ghediminnek: «komédia az egész, bolonddá
akarnak bennünket tenni, nem tart három hónapig az egész hűhó; én
maradok a régi tervemnél.»</p>
<p>A «Medvesonka» vendégei azonban nagyon megfogyatkoztak, s
Jakuskin a kése hegyét arra használta, hogy a fogát piszkálta vele.
<span class="pagenum"><a name="Page_264" id=
"Page_264">-264-</a></span></p>
<p>Puskin pedig egészen a vőlegénységnek és a versirásnak adta
magát.</p>
<p>Megirta a gyönyörű «Bákcsiszeráji forrás» czímű románczát. Azt
is Zsófiának olvasta fel legelőször.</p>
<p>Az enyhített censura mellett most már a kinyomatás sem járt
nehézséggel.</p>
<p>Mikor a czár megtudta a költemény censura alá bocsátását (az
ilyesmi «esemény» volt Szent-Pétervárott, a miről a czárnak
referáltak), azt mondá Puskinnak:</p>
<p>– Szeretném, ha költeményedet valakinek dedikálnád.</p>
<p>– Menyasszonyomnak?</p>
<p>– Nem annak. Hanem Ghedimin herczegnőnek.</p>
<p>Puskin elértette az intést. Valami módon kellett neki Zsófia
anyjához közelítenie, ez volt a legtermészetesebb.</p>
<p>Tovább azt mondá a czár Puskinnak:</p>
<p>– Mikor elviszed hozzá a költeményedet, mondd meg neki, hogy
junius hó huszonegyedikén tartod a menyegződet Nariskin
Zsófiával.</p>
<p>Ez is így volt rendén.</p>
<p>Puskinnak nem kellett magyarázat hozzá. Corynthiának értesülnie
kellett arról, hogy Nariskin Zsófia férjhez megy. Magának a
vőlegénynek kellett egy helybenhagyó csókot kapnia tőle. Ez igen
helyes volt. A leánykérés és az odaadás mind a dedicatio
felajánlása és elfogadása alakjában történik meg. A választott
forma elég találó. Mind a ketten másról beszélnek és mégis egyet
gondolnak. Leánykérés költői formába öntve.</p>
<p>Puskin minden tekintetben a legkorrektebb utat követte, a midőn
egyenesen Ghedimin herczeget kereste fel.</p>
<p>– Maximovics Iván. Nekem van egy új költeményem. Ezt szeretném
Mária Alexievna Corynthia herczegnőnek ajánlani. Kérlek, olvasd el,
s ha érdemesnek találod, hogy a herczegnő nevét oda kölcsönözze
hozzá, légy szószólóm mellette.</p>
<p>– Nagy élvezettel fogom elolvasni a versedet, szólt a herczeg,
hanem annyit olvasatlanul is mondhatok, hogy <span class=
"pagenum"><a name="Page_265" id="Page_265">-265-</a></span> a
herczegnő nagy megtiszteltetésnek fogja venni a dedicatiódat, s
büszke lesz rá, ha a neve a műved elé lesz nyomtatva.</p>
<p>Puskin még aznap kapott levelet a herczegtől, melyben tudatva
volt vele, hogy a herczegnő holnap délutáni hét órakor kész őt
elfogadni Névaszigeti nyári palotájában. (Korábban a hőség miatt
nem szoktak járkálni sehova.)</p>
<p>Már ekkor az egész szentpétervári előkelő világ nyári
kastélyaiba vonult ki. A gazdag polgárok is mind künn laknak már
Névaszigeti «dacsá»-ikban. A czár maga is kedvencz tanyájára vitte
Erzsébetet és udvarát «Monplaisir»-be, Nariskin Zsófia is ott volt
egy közel fekvő nyári lakban. A czár igen ritkán látogathatta őt
most meg; mert juniusban az éjjelek nem sötétek Szent-Pétervár
vidékén. Hiszen ott volt neki a vőlegénye, gondot viselt az rá.
Csak egy hét volt már a menyegzőig hátra.</p>
<h2>POTIFÁR FELESÉGE.</h2>
<p>Pontosan, a rendelt határidőre, ott volt Puskin a Ghedimin
herczegi nyári kastélyban; ott egyik komornyik a másik kezébe adta,
míg a sok pompás termen keresztül eljutott Corynthia
boudoirjába.</p>
<p>A herczegnő mindig szép volt; de ma az is akart lenni. Azon év
divatja nagyon emelte a női bájakat; a halványsárga selyem öltöny
nagyon jól illett az arczához, összhangozva a magasra felsütött s
elől csigákban leomló szőke hajjal, a fakó brüsseli csipkékkel, s
az arcz és kebel incarnatjával. Még vállderékcsattja is csupa sárga
gyémántokkal volt kirakva, s elől egy halványsárga thearózsa tűzve
a csipkék közé, a tündérvölgy elzárásául.</p>
<p>Egész lényén rejthetlen nyugtalanság árulta el magát. Elpirult
és mosolygott, midőn Puskin belépett hozzá. S ez elpirulás és
mosoly többször ismétlődött arczán, a míg az első beköszöntés
tartott, a míg a szokásos üdvözlő csók <span class=
"pagenum"><a name="Page_266" id="Page_266">-266-</a></span>
kicseréltetett. Azután leülteté Puskint egy karszékbe s maga
szemközt vele foglalt helyet a selyempárnás kereveten.</p>
<p>Ő kezdé a beszédet.</p>
<p>– Gyönyörrel olvastam önnek a költeményét. Magam is annyit
sírtam rajta, hogy odaillettem volna a Bákcsiszeráji könyforrás
mellé.</p>
<p>– Nagyon örülök, ha szenvedő regényhősnőm megnyerhette a
herczegnő rokonszenvét, mert abban én menyasszonyomat igyekeztem
lefesteni, Nariskin Zsófiát…</p>
<p>Ah! Hogy átváltozott egyszerre ez az arcz ott előtte!</p>
<p>A harag lángoló pirja futott át rajta; szemöldei kézíjakká
alakultak és szemeinek sugarai nyilakká.</p>
<p>– Ön Nariskin Zsófiát akarja elvenni? kiálta indulatosan, s
lecsapta az iratcsomagot az asztalra. Az lehetetlen!</p>
<p>– Lehető pedig, már ki is van tűzve a menyegzőnk junius
21-ikére.</p>
<p>– Egy hét mulva? Tehát már ki is van hirdetve.</p>
<p>– Nincs! Egyházi feloldás mellett esküszünk meg.</p>
<p>A herczegnő felugrott helyéből s indulatosan hebegé:</p>
<p>– Az nem lehet! Az nem lehet!</p>
<p>Puskin nem követte őt a felállásban, ülve maradt. Ő nem volt az
az ember, a ki valakinek a haragjától meg szokott ijedni, még
asszonyétól sem. Igen nyugodtan szólt:</p>
<p>– De hát kérem önt, herczegnő, mi kifogása lehet ez ellen?</p>
<p>Corynthia észrevette, hogy elhagyta magát ragadtatni indulata
által s erőt vett magán és visszaült helyére, s aztán úgy tett,
mintha a hő lég ellen védné magát legyezője
szárnylebegtetésével.</p>
<p>– A ki önnek azt a tanácsot adta, az nem volt önnek jóakarója,
sziszegé ércztelen hangon.</p>
<p>– A czár volt az.</p>
<p>Corynthia összecsapta a legyezőjét, s aztán az ajkai elé tette
azt. Rövid hallgatás után megszólalt: <span class=
"pagenum"><a name="Page_267" id="Page_267">-267-</a></span></p>
<p>– E szerint ön tudja, hogy Nariskin Zsófiának az atyja a
czár?</p>
<p>– Sejtem.</p>
<p>– Hát azt sejti-e ön, hogy mi jövendő vár önre, ha a czár
leányát nőül veszi? Száműzve lesz abból a társaságból, a melyben
eddig élt, s lenézve abban, a melybe feltolakodott. A míg a czár
él, mi lesz ön? foglyul tartva az udvar czifra kaliczkájában;
megfosztva minden önakarattól; egy szerencsétlen ember, a kit az
Isten arra teremtett, hogy világoljon, s a ki arra kárhoztatta
magát, hogy árnyéka legyen másnak! S ha a czár meghal, akkor
elmehet ön a Kaukázusba, vagy az Amurhoz kormányzónak.</p>
<p>– Nem, herczegnő. Én nem megyek sem az udvarhoz czifra
fogolynak, sem Kamcsatkába kormányzónak, hanem hazaviszem a
feleségemet kis birtokomba Pskovba s leszek erősen földmívelő
paraszt, s közbe-közbe egy kicsit poéta.</p>
<p>– Ön nem szereti azt a leányt, önt csak a hiúság bíztatta erre a
lépésre.</p>
<p>Puskin nem szokott adós maradni a vágásokért: még asszonynak
sem.</p>
<p>– Oh herczegnő, ha ön ismerné azt a leányt, akkor tudná, hogy
azt lehetetlen nem szeretni.</p>
<p>A herczegnő vérig harapta szép ajkát. Ez kegyetlen vágás volt.
Pedig még jött utána a másik is.</p>
<p>– Ez a leány csak atyjának a szelidségét örökölte és semmi mást!
(Most már felállt a helyéből.)</p>
<p>Ezt nem viselhette el a herczegnő tovább. Az arcza holthalavány
lett, csak a szemei égtek. Odament Puskinhoz, megragadta a kezét s
hevesen suttogá:</p>
<p>– Megmondta önnek a czár Nariskin Zsófia anyjának a nevét
is?</p>
<p>– Nem mondta.</p>
<p>– Senki sem mondta azt meg önnek?</p>
<p>– Senki sem mondta, a kinek joga volna azt felfedezni.
<span class="pagenum"><a name="Page_268" id=
"Page_268">-268-</a></span></p>
<p>– Jöjjön ön. Üljön le mellém. Rebegé a herczegnő, görcsös
erőszakkal kapaszkodva Puskin karjába s odavonta őt maga mellé a
kerevetre. Hallgasson rám. Meg akarok önnek gyónni. A mit soha
senkinek a gyóntató patriarchán kívül el nem mondtam, ezt most
megvallom önnek.</p>
<p>Itt a nő el kezdett zokogni s nem tudott szóhoz jutni a
fuldoklástól.</p>
<p>Azután kettészakított egy csipkezsebkendőt indulatosan, melylyel
könyeit felitatta volt.</p>
<p>– Soha a férjemnek meg nem mertem azt vallani! S most meg kell
mondanom önnek. Én vagyok Nariskin Zsófiának az anyja…</p>
<p>Puskinnak úgy kellett tenni, mint a ki nagyon meg van lepetve
egy soha nem hallott felfedezés által.</p>
<p>– Itéljen ön fölöttem, szólt a herczegnő, a vékony bajadert is
levetve rózsaszín válláról, (hogy annál jobban lehessen fölötte
itélni.) Gyermek voltam még, alig tizenhat éves. Apa, anya nélkül
nőttem fel. Egy férfit láttam magam előtt, a kit az egész világ
bálványozott. Nevelő rokonom, nagynéném, hiú, nagyravágyó volt, s
hiúságát belém tudta csepegtetni. A kik csak körülvettek, mind azt
mondták: «szeresd őt; ő boldogtalan miattad!» És elbeszélték nekem,
megmutatták nyomtatott krónikákból, hogy volt rá eset, mikor a czár
régi nejét, a kit nem szeretett többé, kolostorba küldte, elvált
tőle, helyébe emelt egy másikat, a kit tudott szeretni, azt tette
czárnéjává. Hizelgés, nagyravágyás, tapasztalatlan ifjukori ábránd
elszédítette fejemet. Elestem. Nagyot estem. Olyan nagyot, hogy
egész életemen keresztül sirok miatta. De nem mondtam le a
reményről, hogy az, a ki elbuktatott, majd eljön és fel fogja
emelni arczomat a porból, a melyben fekszem. Nem jött el:
otthagyott. Még folytattam az álmodozást, hogy szégyenemet fel
fogja egykor váltani dicsőséggel. Unszoltam, könyörögtem érte:
lábainál fetrengtem. Ekkor kiadta azt az ukázt, miszerint az orosz
trónra csak uralkodó <span class="pagenum"><a name="Page_269" id=
"Page_269">-269-</a></span> családok leányai emelhetők. Ez volt a
válasz az én álmaimra. Mikor aztán elvesztettem a reményt, még
rettegnem kellett a fenmaradt emléktől. Akkor jött egy férfi,
magamhoz illő kérő. Nem szeretett, de nevét nekem adta. Én sem
szerettem őt, de nevét becsülettel viseltem, s azon egy
szégyenfoltot nem ejték. A világ előtt büszkén hordozhattam
fejemet. És most egyszerre bekövetkezik rám a rettegett
catastropha, mely álmatlan éjeimnek réme volt tizenhat év óta:
Nariskin Zsófia férjhez megy s az egész világ azt fogja kérdezni:
hát ki az a Nariskin Zsófia? Ki volt annak az atyja és az
anyja?</p>
<p>– Ez iránt legyen egészen nyugodt, herczegnő. Az esküvő egészen
titokban megy végbe a petrovszki szigeten, Nagy Péter czár
kastélyának kápolnájában, a soloveczki patriarcha szertartása
mellett és senki Nariskin Zsófiát és annak a férjét
Szent-Pétervárott többé látni nem fogja; sem összekelésükről
beszélni nem fog.</p>
<p>Ez a vigasztalás meg épen méregcsepp volt a herczegnő szivére,
hogy Puskint ő soha se lássa többé.</p>
<p>– De hát miért ez a lázas sietség? Hisz az a leány még valóságos
gyermek, még nincs tizenhat éves.</p>
<p>– Herczegnő! szólt Puskin szomorúan. Az időt nem az évek
számítják, hanem a mit szenvedtünk alattuk; s ebben Zsófia élete
nagyon hosszú! Tizenhat éven át rabnak, száműzöttnek, az egész
világból kitagadottnak lenni; tizenhat évig nem hallani egy gyöngéd
szerető szót, nem ismerni semmi örömet: ez elég nagy «kor». Most
ennek a szegény gyermeknek ez az ő ábrándja az egész élete. Ő egy
álomjárója ennek a világnak: ébreszszék föl s meghal.</p>
<p>– Ön tehát csak nemes önfeláldozásból csatolja hozzá az életét?
ön nem szereti őt?</p>
<p>– Imádom és ragaszkodom hozzá.</p>
<p>– Jól van. Engedjen ön gondolkodnom ezen. A meglepő hír oly
rohammal szakadt rám, hogy az eszem egészen ködbe van borítva
általa. Nem tudok önnek mit <span class="pagenum"><a name=
"Page_270" id="Page_270">-270-</a></span> mondani. Az idő oly
rövid. Csak hét nap van már közben. Nem halasztható ez?</p>
<p>– Nem.</p>
<p>– Miért nem?</p>
<p>– A czár útra készül; meglehet, hogy igen nagy útra. E napokban
fogja tartani a nagy szemlét a testőrhadsereg fölött, s aztán
valószínüleg hosszú időre eltávozik. Ezt Ghedimin herczegtől jobban
megtudhatja, herczegnő. S az egybekelést még ittléte alatt akarja
megtartatni.</p>
<p>– Úgy engedje ön legalább a lehető legvégső időig halasztanom a
válaszadást. Nekem sok mondanivalóm van önhöz. Engedje meg, hogy az
utolsó napon adjak önnek választ. Jöjjön el hozzám huszadikán.
Akkor is csak a legutolsó órájában a napnak. A mikor már nincs
olyan nagyon világos: nem tünik fel önnek a jövetele. Hogy felötlés
nélkül bejöhessen, (ön érteni fogja, hogy miért nem akarom Nariskin
Zsófia vőlegényének látogatását nálam, a menyegzője előtti napon
közhirűvé tenni) fogja ön ezt a kis kulcsot, ez a kastélykert
felőli veranda ajtaját nyitja fel, a honnan ön egy csigalépcsőn
egyenesen hozzám jöhet s akkor aztán majd beszéljünk sok mindenről,
a mit önnek meg kell tudnia.</p>
<p>Puskin eltette a kezébe adott kulcsot, s búcsút vett,
megcsókolva a herczegnő kezét. Corynthia visszaadta neki a csókot
az ajkára s egész az ajtajáig kikisérte.</p>
<p>Bizony igaza volt annak a muszka tudósnak az «elfajult macskák»
elméletében, legalább erre az egy asszonyra vonatkozólag.</p>
<h2>AZ ANYAI ÁLDÁS.</h2>
<p>Illatos fenyőfáktól árnyékozott kis nyári lakban éli világát az
ifju menyasszony. Valahára nem börtönben lakik már, nincs rabságban
tartva. Oh mert legnagyobb rabság a betegség; mikor minden
lépten-nyomon azt mondják az embernek: «ne szaladj! ne danolj! ne
igyál <span class="pagenum"><a name="Page_271" id=
"Page_271">-271-</a></span> vizet! ne vesd le a kendőt a nyakadból!
Ebből ne egyél! Meg ne hűlj! meg ne melegedjél!»</p>
<p>Nem jár már a házhoz az orvos. A panacea csodát tett.</p>
<p>A csodaszép rózsák hónapja megérkezett. A vőlegény teleültetteté
az utak mellékét, a miken Zsófia jár, hónapos rózsákkal, s a vidám
leány egy kosárkával minden reggel, este sorba járja azokat, egy
hulló levélnek nem szabad a földre leesni, az elnyilt virágokat ő
mind maga szedi össze. Mi lesz majd abból? Ha megszáradnak a
levelek, egy kis selyempárnát fog vele megtölteni; s milyen jó lesz
majd azon aludni!…</p>
<p>Épen a megszedett levélszüretet teríti ki a verenda napos
oldalán, s dalol mellette. Nem tiltja már neki senki a dalolást:
szabad; csak a vén Helenka zsörtölődik vele miatta, de az is csak
azért, hogy nem jó péntek napon dalolni, mert akkor az ember
vasárnap sírni fog; de hát ezért ő a vén cselédet csak ki szokta
kaczagni. Ki érezne még mai világban babonás sejtelmeket? a midőn
egyszer csak felsóhajt mellette a jó öreg Helenka keservesen:
«Jézus, Mária szent Anna! Hát ez minek jön ide?» Azzal nem szól
többet, hanem elfut a verandából, mintha nem akarna találkozni
azzal, a ki most jön.</p>
<p>Zsófia a verandából kitekintve, a kerti úton egy fiatal szép
hölgyet lát közelíteni. A hölgy ragyogó szépség, öltözete csupa
tarka himzés; szalmakalapján paradicsommadár leng: vállára kashmir
shawl van vetve.</p>
<p>És Zsófia, a mint a hódító szép alakot látja maga felé
közelítni, úgy érzi, mintha titkos rettegés fogná el minden idegét,
mintha szívverése elállna. Most érezte a sejtelem babonáját.</p>
<p>A hölgy egyedül jött, kísérő nélkül s egy olyan kora reggeli
órában, a mikor urhölgyek még nem szoktak kijárni a házból.
Egyenesen felment a veranda lépcsőin, mint a ki a helylyel nagyon
jó ismerős.</p>
<p>Mikor ott állt Zsófia előtt, svédkeztyüs kezét oly mozdulatra
<span class="pagenum"><a name="Page_272" id=
"Page_272">-272-</a></span> emelve, mely kézcsókra hív fel, mondá
halkan a leánynak:</p>
<p>– Én Ghedimin herczegnő vagyok.</p>
<p>A leány szive nagyot dobbant. Mégis meg kellett csókolnia ezt a
keztyüs kezet.</p>
<p>– Ön még nem látott engemet soha? mondá a nő.</p>
<p>A leány csak a fejével inte, hogy «nem».</p>
<p>– No hát jöjjön be velem a szobájába. Nincs önnél valaki?</p>
<p>– Senki.</p>
<p>A hölgy előre ment s mikor a szobában voltak, levette a
kalapját. Szép, gazdag szőke fürtei magas à la giraffe fésűre
voltak tűzve.</p>
<p>– No hát csókolj meg. Én vagyok az anyád.</p>
<p>Zsófia megtette, a mire fel volt hiva.</p>
<p>A herczegnő körülnézett a szobában. Mindenütt himzések,
feldíszített öltönyök hevernek, az egész menyasszonyi kelengye
bűbájos rendetlenségben szétszórva.</p>
<p>– Ah, ez mind menyegzői disz. Tehát te férjhez készülsz menni,
kis leány? Nem gondolod, hogy ilyen dologhoz az anyád áldását
szükséges lett volna kikérned?</p>
<p>A leány mert válaszolni.</p>
<p>– Nekem azt mondták, hogy meg van tiltva anyámat meglátogatnom,
vagy hozzá levelet írnom.</p>
<p>– De megízenhetted volna kis barátnédtól Bethsábától, ki téged
minden nap meglátogatott.</p>
<p>– Én azt hittem, hogy ő azt elmondta kegyednek.</p>
<p>– Nem tette, a kicsike. Oh a kis leányok mai nap nagyon jól
tudnak titkot tartani. Soha még «azt» a nevet sem említette fel
előttem. Egész véletlenül tudtam meg. Tegnap odajött hozzám Puskin
úr, egy újabb költeményét nekem ajánlani: a Bákcsiszeraji
forrást.</p>
<p>– Kegyednek ajánlotta?</p>
<p>– Van ellene talán kifogásod?</p>
<p>– Nagyon örülök, hogy azt tette.</p>
<p>– Tehát egészen mellékesen hozta elő, hogy ő egy hét
<span class="pagenum"><a name="Page_273" id=
"Page_273">-273-</a></span> mulva szándékozik tartani menyegzőjét
Nariskin Zsófiával. Engemet egészen meglepett a dolog. Azt hittem,
te még most kis babákkal játszol. Hát ki hozta neked ezt a nagy
babát?</p>
<p>– Atyám.</p>
<p>– Hát te már most azt hiszed, úgy-e, hogy egész érett eszű leány
vagy, a kinek férjhez lehet menni?</p>
<p>– Nem tudom, milyen eszem van, csak azt tudom, hogy szeretem
azt, a ki el fog venni.</p>
<p>– Categoricus válasz! Egész bizonyossággal mondod, hogy szereted
és egész bizonyosan azt, hogy elvesz. Hol ismerted te meg
Puskint?</p>
<p>– A Néva-áradás alatt. Oh akkor én nagy veszélyben forogtam, ha
értem nem jönnek, én elveszek.</p>
<p>– És ki ment érted?</p>
<p>Zsófia nagyot bámult e kérdésre.</p>
<p>– Kegyed nem tudná azt? Hát Bethsába nem mondta el otthon?</p>
<p>– Bethsába! Nem, te rólad és Puskinról egy szót sem beszélt. Oh
a ravasz titkolozó! Kerülj elém! Hát téged ugyanaz a tündér vitt
magához, a ki Bethsábát elragadta az én kocsimról? Ez az ördög
asszonyi ruhában. S Bethsába jónak látta ezzel a titokkal
elhallgatni! S te ott töltöttél napokat és éjeket e pokol
királynéjának a bűnbarlangjában! Most már értem a kifejlődést. Ez
lett az eredmény! Ez hát az ő ördögi munkája volt.</p>
<p>– Anyám, ne szidd őt! Én boldogá lettem általa.</p>
<p>– S te tudod, hogy mi az a boldogság?</p>
<p>– Szeretve lenni.</p>
<p>– S tudod, hogy mi ennek az ellentéte?</p>
<p>– Még nem tudom.</p>
<p>– Megcsalva lenni.</p>
<p>– Ki csalna meg engem?</p>
<p>– Hát ki más, mint a kiről azt hiszed, hogy szeret.</p>
<p>– Az én Alekom?</p>
<p>– A tied, mint annyi másé. Ha kerested volna a széles
<span class="pagenum"><a name="Page_274" id=
"Page_274">-274-</a></span> világon, hogy hol van egy csapodár,
nőcsábító? jobban ki nem választhattad volna.</p>
<p>– Mi oka volna engem elámítani?</p>
<p>– Az, hogy általad remél magas polczra, uraságra jutni.</p>
<p>– Az ellenkezőjét teszi. Visszautasított minden kitüntetést,
minden czimet és rangot, és minden birtokot. Így megyek hozzá, a
hogy vagyok. Minden ékszerem, a mit hozzá viszek, ez a pléhdarab, a
mit a nagy catastropha napján kaptam ő tőle, egy forgács a téli
palotához csapódott hajóból. Ő szegény akar maradni s olyan nevet
szerezni, a mi elé nem kell «herczeg!»</p>
<p>– Hogy el tudott ámítani! Neki vágyai vannak, a mik egész a
trónig emelkednek! Nőül akar venni, hogy egy nagy világfordulatnál,
mint egy pariódája az «Égalité» herczegnek, tolhassa fel magát. Mit
Égalité! Mint egy második Pugacseff. Nem tudod, hogy ő az
összeesküvők közé tartozik, kik a czárt le akarják taszítani a
trónról?</p>
<p>– Atyám vezette őt ide hozzám.</p>
<p>– Igen, mert méz van a szájában, a mivel el tudta kábítani a
czárt, a hogy el tudta áltatni a leányát.</p>
<p>– Anyám: Ön nagyon gyűlöli őt!</p>
<p>– Van okom rá. Nem fenyegeti-e e házasság egész lényemet
megsemmisítéssel? E házasság napfényre fogja hozni születésed
titkát, mely egész ifjukorom átka volt!</p>
<p>– Anyám! Ön megátkozza az én születésemet!</p>
<p>– Nem ma, de mindennap kétszer; mikor fölébredek és mikor
lefekszem! Mint egy kimondott halálitélet, a minek nincs
meghatározva a napja, olyan voltál reám nézve te! Rettegés fogott
el, ha rád gondoltam. Bűntárs voltál rám nézve, élő tanuja megölt
becsületemnek. És most be akarod rajtam tölteni a sorsomat, a mit
évek során rettegve vártam. Kikiáltod, hogy itt vagy! Lássanak!
Megjöttél!</p>
<p>– Nem, anyám. Elrejtőzöm. Nem látnak. Senki se tud rólam.
<span class="pagenum"><a name="Page_275" id=
"Page_275">-275-</a></span></p>
<p>Corynthia úgy tett, mintha a szánalom, az anyai érzés vett volna
rajta erőt; siránk hangot kezdett erőltetni.</p>
<p>– De te szerencsétlen gyermek: nem tudod, hogy eltemeted
magadat? Hogy az élet, a mit választasz, rosszabb a pokolnál.
Hitvese lész egy kalandornak, ki úgy bele van merülve minden bűnbe,
úgy összeczimborásítva minden rossz társasággal, hogy ha akarna,
sem tudna menekülni többé. Követni akarod-e őt egy napon
Szibériába?</p>
<p>– Ha balsors éri, megosztom vele.</p>
<p>– S ha ellenkezően üt ki? Ha győzni talált az őrült merénylet, a
minek ő előharczosa, ha egy napon atyád vérétől bemocskolt kézzel
fog eléd jönni?</p>
<p>– Akkor én megtalálom az utat az Istenhez, hogy bűnbocsánatért
könyörögjek a számára.</p>
<p>– Elvakult teremtés! Az ideáltól, a mit fejedben alkottál, nem
látod a valót. Te azt hiszed, hogy kalitban tudsz tartani egy
szivet, a mi a szabadban repdeséshez szokott; s mit meg sem fogtál,
mert Puskin téged nem szeret. Nem! Nem szeret! Légy bizonyos
felőle, hogy nem szeret.</p>
<p>Zsófia bámulva nézett Corynthiára. A női szív ösztöne, az ideges
sejtelem kitaláltatta vele a rettenetes valót. Megragadta Corynthia
kezét s azt mondá neki:</p>
<p>– Ön szereti őt!</p>
<p>– Te mondád! lihegé őrjöngő szenvedélylyel Corynthia.</p>
<p>A leány két kezével a szivéhez kapott, elsápadt, a szemei
lezáródtak, lélekzete elakadt s azzal leroskadt a földre.</p>
<p>A herczegnő felkereste a cselédet.</p>
<p>– Jelenka! Eredj be a kisasszonyodhoz. Valami baja van.</p>
<p>Azzal beburkolta magát a shawljába, (mert reggel köd van a
partvidéken), feltette a kalapját a tükörből s elhagyta a villát.
Tudta, hogy nem használna a szegény elalélt leánynak semmit, ha
megcsókolná búcsú fejében, hát inkább nem is tette. <span class=
"pagenum"><a name="Page_276" id="Page_276">-276-</a></span></p>
<h2>A HAGYATÉK.</h2>
<p>Puskin e napon oly valami nehezet érzett a szivén, mintha a
világ minden bünét s azonkívül az európai államok minden
államadósságának a sulyát viselné rajta. Talán előérzet volt az, a
mire az idegeivel dolgozó munkás, a költő olyan fogékony? Nem
tudott semminek örülni.</p>
<p>Elment Zeneidához, hogy tudassa vele házasságát – hivatalosan.
Hirből rég tudta az azt már. Neki jó titkos rendőrsége volt.
Zeneida hideg, stoikus gunyorral mondá:</p>
<p>– Én még most sem hiszem, hogy téged elvesz a czár leánya.</p>
<p>– Nem is úgy lesz. Én veszem el a czár leányát.</p>
<p>– Tudja már Ghedimin herczegnő?</p>
<p>– Bejelentettem neki.</p>
<p>– Akkor nem lesz belőle semmi!</p>
<p>– Nem függ tőle semmi.</p>
<p>– Én megjósolom. Hiába volnék Pythonissa, azaz boszorkány? – Hát
Ghedimin herczegnek megmondtad-e már?</p>
<p>– Ghedimin herczegnek! Mille tonnères! Csak nem következik tán,
hogy azért, mert a herczegnőtől megkértem Zsófia kezét, még a
herczegtől is megkérjem? A herczeg «hors d’oeuvre».</p>
<p>– Nem a leánykérés végett barátom, hanem azért, hogy a
herczeggel törültesd ki a nevedet a zöld könyvből. Mert azt
észreveszed talán, hogy a czár leányának a férje nem ragyoghat
(akarom mondani: nem «feketélhet») ott a Zöld könyv
lajstromában.</p>
<p>– Igazad van. Erre még nem gondoltam.</p>
<p>Innen aztán még nehezebb szivvel távozott el Puskin.</p>
<p>Zeneida nyári kastélya a Kreisztofszki szigeten épült. Innen
nagy út még Zsófia nyári lakáig, mely Oranienbaum kertjei közt
volt. A park fenyőfái közül messzire <span class="pagenum"><a name=
"Page_277" id="Page_277">-277-</a></span> kivirított annak világos
zöld teteje; a minek tarka rudján fehér zászló szokott esténkint
lobogni. Ezt mindig maga huzta fel Zsófia, annak a jeléül, hogy őt
várja. Néha a partig is eléje jött, s a fehér ruhás alakja
messziről integetett felé a tamarisk bokrok közül.</p>
<p>Most se fehér leány, se fehér zászló.</p>
<p>Alig várhatta Puskin, hogy a parthoz érjen. Máskor a csónakok
kikötőhídjáról, ugyanakkor, a mikor az övé megérkezett, szokott egy
másik gondola elindulni, mely Bethsábát vitte magával. A
királyleány sohase várta be ott Puskint, csak messziről üdvözölték
egymást. Most a Ghedimin-család szineire festett gondolát ott
himbálta a hullám a padhoz lánczolva, s az evezősök aludtak hasra
fekve benne.</p>
<p>Puskin kiszökött a partra, nem várta, míg a csónak kiköt, s
sietett az ismerős utakon a nyári lak felé.</p>
<p>Az úton kétfelől Zsófia kedvencz rózsái voltak, s alattuk a föld
terítve lehullott szirmokkal.</p>
<p>– Mi történt veletek? kerdezé Puskin, hogy védnőtök nem jött el
az estve virágaitokat leszedni.</p>
<p>– Majd megtudod, csak eredj oda, felelték neki a rózsák.</p>
<p>A verandán senkit sem talált. Benyitott az ismerős kis
szőnyeg-ajtón, mely Zsófia belső szobáiba vezetett, s ott aztán
megtudta, hogy miért nincsenek a rózsalevelek felszedve.</p>
<p>Zsófia ott feküdt az ágyon: halaványan, mint egy halott. A
tegnapi életpir eltünt az arczáról; csaknem átlátszó volt az. Ágya
szélén ült Bethsába, a kinek a kezét úgy fogta, hogy az ujjait
imára kulcsolva tartá a magáéval.</p>
<p>Puskin óvatosan lépett oda hozzá, visszafojtva megrettenését.
(Betegnek nem szabad azt látni a látogató arczáról, hogy az meg van
rémülve.)</p>
<p>– Mi az? Hát te beteg vagy?</p>
<p>– Nem Alekó. – Haldoklom. – Ne riadj fel. Már meg van. – Én
kiálltam. – Kiállod te is. <span class="pagenum"><a name="Page_278"
id="Page_278">-278-</a></span></p>
<p>– Oh ne mondd azt! rebegé Puskin, odatérdelve a leány ágya
mellé, s annak halavány homlokát csókjaival árasztá el. Muló
változás az egész. Máskor is elmult, most is jobbra fog fordulni.
Sietek orvosodat felkeresni.</p>
<p>– Nem mégy sehova. No nem mégy, ha mondom. Ne kényszeríts
hangosan beszélni, hanem fogadd meg egy szóra, a mit mondok.
Gondold meg, ha te most Wyliet fellármázod azzal, hogy én oda
vagyok, ő elmondja azt a czárnak… A czár most nagy, országalkotó
eszmékkel van elfoglalva, hadjáratra készül: szabadságát, jobblétét
várja az ő elhatározásától annyi millió ember. Ez elhatározásához
teljes lélekerejére van szüksége. Ha meghallaná a hirt, hogy én
rosszul vagyok, orvosától, a milyen érzékeny s a mennyire engem
szeret, ez az egész lélekerejét megbénítaná. Nem tenné meg a nagy
elhatározásokat, a miket tőle várnak. Elvesztené az erejét attól a
gondolattól, hogy leánya haldoklik. Mit gondolsz? A míg éltem, nem
tudta tíz ember, hogy vagyok a világon. S mikor meghalok, milliók
és milliók átkozzanak-e azért, hogy születtem, s azért, hogy
meghaltam? Ne háborítsd a czárt az én bajommal most!</p>
<p>Puskin indulatosan tört ki.</p>
<p>– Mit nekem most egész Hellász és az orosz alkotmány, mikor te
beteg vagy? Téged kell megmentenem!</p>
<p>Puskin keserű kitörésének indoka jellemzi azt a kort, a miben ez
történt. Másutt, vagy más időben, egy szerető vőlegény azt mondta
volna: «hát nem megyek a czár orvosához, hanem felkeresem a
legelső, leghiresebb doktort, a ki nem hireszteli el a bajodat s
gyógyíttatlak azzal!» Csakhogy az orosz medicusok abban az időben
arról voltak hiresek, hogy ki siettetni akarta a halálát, az hamar
czélt ért velök. Inkább kuruzslókkal, vajákos asszonyokkal
gyógyította magát minden ember, s házi szereket használt a baja
ellen, mint hogy egy szentpétervári doktornak oda adja a pulzusát
megtapogatni. Ez bizonyos kézfogó volt a halállal. Gyógyszertárba
pedig épen csak patkányméregért <span class="pagenum"><a name=
"Page_279" id="Page_279">-279-</a></span> küldött valaki, sőt
Sándor czár alatt egyenesen meg lett tiltva orosz embernek patikát
nyitni, csak németek kaptak rá engedélyt. Az orosz nem bízott a
honfitársában, hogy az az ellenségei kedvéért nem mérget ad-e neki
gyógyszer helyett? A főurak és urnők mind a czár és czárnő
orvosaitól gyógyíttatták magukat, s ha azok elutaztak, azalatt
egyszerűen nem volt szabad betegnek lenni.</p>
<p>– Mondtam már, hogy ne ingerelj – suttogá a beteg. Hasztalan
hoznád ide a világ minden Galenusait, csodaszereikkel együtt; nem
vennék be semmit. Nekem nem kell több gyógyszer, azzal a keserű
mandulaízzel: nekem meg kell halnom. Érted-e, meg «kell» halnom.
Szükséges, elmulhatatlan, hogy meghaljak. Nem azért halok meg, mert
beteg vagyok, hanem azért, mert el vagyok rá itélve. S helyesen van
így.</p>
<p>Puskin nem birta kitalálni e rejtélyt s Bethsábára tekintett,
hogy majd talán attól megtudja. A királyleány e tekintetre
felszökött a beteg mellől s távozni akart, Zsófia visszatartá.</p>
<p>– Itt maradsz. Nem mégy sehova. Nekem szükségem van mind a
kettőtökre s egyiteket sem bocsátalak el. Puskin, légy férfi, és
komoly ember. Hát gyermek vagy-e, hogy így reszketsz? Tedd, a mire
kérlek. Végrendeletet akarok tenni. Hozd ide az iróasztalt az
ágyamhoz. Gyujts két gyertyát s tedd közé a feszületet. Kérlek,
előbb zárd be az ablaktáblákat: csináljatok éjszakát. – Oh ezek a
rettenetes szentpétervári nyári éjek, egymásba olvadó hajnalaikkal.
Az ember hiába várja az éjszakát! Folyvást nappal van. Ez engem úgy
nyomaszt. Így, most már nyugodtabb vagyok, hogy sötét van. – No hát
ülj le, és irj. Vagy jobban fog esni, ha ideteszed ágyam szélére az
irótárczát s úgy irsz, térdepelve? az is jó lesz; – Bethsába, te ne
távozzál el. Térdepelj te is oda mellé. – – – Figyelj hát és ird:
«Lelkemet Istennek, hamvaimat a földnek ajánlva: én, Nariskin
Zsófia, rendelem, hogy minden világi birtokomat örökölje az én
egyetlen barátném, <span class="pagenum"><a name="Page_280" id=
"Page_280">-280-</a></span> Dilairanoff Bethsába, grúzi
királyleány. Ne hagyjatok meg nekem egyebet, mint azt a kis
rézpléhet, a mit a keblemben viselek mindig, s aztán tegyétek a
fejem alá azt a kis zöld vánkost, a mibe a rózsaleveleket
gyűjtöttem, hogy majd azon olyan szépen alszom. – Nos, hát nem
látod a betüket? hisz túlirsz a papir szélén! Puskin! Hát gyermek
vagy-e te? – Folytasd! – Az én egyetlen kis barátnémnak hagyom az
én legdrágább kincsemet ezen a világon: az én Alekomat,
Puskint.</p>
<p>E szóra Bethsába fel akart ugrani helyéről, de Zsófia nem
engedé. Egyik karjával átölelte Bethsába nyakát, a másikkal
Puskinét s egymáshoz szorítá arczaikat.</p>
<p>– Hát nem szabad-e nekem végrendeletben elhagynom azt, a mi az
enyim? – Azt hiszed, hogy én nem tudom, hogy te őt szereted? –
Addig mindig magasztaltad előttem, a míg én meg nem sugtam, hogy
szeretem, azóta nem beszélsz róla, a nevét sem mondod ki. Azt
hiszed, hogy én nem tudom, mi ez? Mikor ő közelitett hozzám, te
mindig tova siettél. Azt hiszed, én nem tudom miért? Az előtt piros
voltál, életvidám, enyelgő; most halvány vagy, szomorú és szótalan.
Azt hiszed, én nem tudom mi bánt? Te is úgy szereted őt, a hogy én.
Ne titkold tovább! Ne mondj hazugságot; ne rejts el egy titkot egy
haldokló előtt, ki holnap már úgy is lélek lesz, s mindent megtud,
a mi a lelkedben van. Ne várd el, hogy álmaidnak kisértő lelke
legyek, a ki minden éjjel eljön, választ kérni arra a kérdésre, a
mit életében nem adtál meg neki. Valld meg, hogy szereted
Alekót.</p>
<p>Bethsába szive elszorult, s egyszerre csak felnyitott ajakkal,
elforduló szemekkel esett hanyatt eszmélet nélkül.</p>
<p>– Emeld fel, s fektesd mellém az ágyba, mondá nyugodt kedélylyel
Zsófia. Így, már most két halott menyasszonyod van: válogathatsz
közülök. De ez a másik fel fog éledni, mert ő nincsen megölve. Már
most tudod, úgy-e, hogy szeret? Hagyd aléltan. Jobb, ha nem hall
belőle <span class="pagenum"><a name="Page_281" id=
"Page_281">-281-</a></span> semmit, a mit most fogok neked mondani.
De te szivedbe zárd, a mit mondok és egy szavamtól el ne térj; mert
tudod, hogy a kik menyasszonyi fővel halnak meg, azokból villi
lesz: s azoknak a haragját nem jó ingerelni. Hallgass reám. Te
neked Bethsábát nem szabad többé a kezedből kiadnod. Én tudom, hogy
miért mondom ezt. Ha őt haza bocsátod, soha nem látod többé, sem ő
nem az Isten szabad világát. Bezárják a Katalin-kolostorba, örök
időkre!</p>
<p>Puskin sejteni kezdé, mi történhetett itt.</p>
<p>A moszkvai «Katalin-zárda» nevére Puskinnak mind eszébe jutott,
a mit a kaszárnyában erről a nőkolostorról beszélnek. Azok a
kalandok, a miket a testőrtisztek lakomáikon dicsekedve adnak
odább, tulhaladják a párizsi Visitandinek botrányait, s az egész
kolostort olyan hirbe hozzák, a milyennek a montmartrei apáczák
hirhedett zárdája örvendett. A fiatal testőrtisztek a moszkvai
Katalin-apáczák olvasóit viselték karperecz gyanánt; s épen ez
évben lett közhirré egy rémeset, a mit a hatóság szépen
eltakargatott. Egy előkelő család egyetlen fiatal sarja egyszer
csak eltünt a moszkvai társaságból, s miután egy hónapig hasztalan
keresték, végre rátaláltak darabokra vágott holttestére a
Katalin-kolostor egyik kútjában. És Bethsábát ide akarja küldeni a
keresztanyja, a hol a szerencsétlen leány nemcsak erre a világra,
de a jövő élet üdvére nézve is el lesz veszve! Kitelik ez
asszonytól!</p>
<p>– Azért semmi tétovázás, semmi érzelgés, szólt Zsófia. Azon a
napon, a melyen én meghalok, neked nőül kell venned Bethsábát,
külömben ez a leány el van veszve. Azt fogják utánad kiáltani, az
egész világ: «oh a czudar! azon az órán, a melyen a menyasszonya
koporsóját lezárta, egy más számára tudta felnyitni a szivét!» de
te nálad ott lesz az én végrendeletem, a mit én mondtam tolladba, s
aláirva az én reszkető kezemmel, s ha ezt ráteszed szivedre, azt
megnyugtatod vele, s ha ez a biró fel fog menteni téged, mi gondod
az egész világ itéletére? Légy merész. <span class=
"pagenum"><a name="Page_282" id="Page_282">-282-</a></span> A
solovecski patriarcha ott vár, elrejtve a petrovszki szigeten,
Péter czár ó-kastélyában. Utasítása van neki egy fiatal leányt egy
testőrtiszttel összeesketni kihirdetés nélkül. Nem tudja a
neveiket. Két tanura lesz szükségetek. Már gondoskodtam arról is.
Az egyik Zeneida, a másik Helena férje, a vén Ihnatkó. Jó
barátaink. És aztán, a míg az egyik gondola az én koszorúzott
ágyamat szállítja csendesen, a kántorok zsolozsmái között, a szép
fűzfás sirbolt felé ott a Névaparton, az alatt ti ketten a másik
gondolán siettek a Néva másik partján készen álló troikátok felé s
azzal – Isten hozzád!</p>
<p>Puskin elkezdett a szobában, mint az őrült, alá s fel járkálni,
jéghideg kezeivel kuszált haját tépve.</p>
<p>Azalatt Zsófia azzal vesződött, hogy elalélt barátnéját életre
költse, kifűzve vállderekát s vizet fecskendett arczába.</p>
<p>Magával is tehetetlen volt s mégis a más bajára gondolt.</p>
<p>Bethsába felocsudott nagy sokára, s aztán elrejté arczát a
párnák közé.</p>
<p>– Már mi elvégeztünk Alekóval mindent, mondá halk, nyugodt
hangon a halni induló. Te csak tartsd magadat ahhoz, a mit ő
mondani fog. Neked hagytam menyasszonyruhámat, ezt a rózsaszinűt, s
azt a platina diadémot is; majd megtudod, mikor kell feltenned.
Ugyan, Puskin, hogy lehetsz oly élhetetlen, hogy nem irsz be
mindent a végrendeletembe, a hogy azt mondom. A rózsaszin
araköntöst és a platina pártát ki ne hagyd. A vén Helenkát is rátok
hagyom. Ő igen hű dajkám volt. Rábizhatjátok majd egyszer, a mi
drágátok lesz. Most adj tollat és papirt Bethsábának Alekó. Meg
kell irni a herczegnőnek, hogy itt marad, ne várjon rá. Irjad kis
leánykám: «Kegyelmes asszonyom, jó keresztanyám! Zsófia beteg,
szüksége van rám: itt maradok nála, mig Isten könyörülni fog rajta.
Keresztleánya, Bethsába.» Küldd el majd e levelet, kedves Alekóm, a
gondolásoktól a magas úrnőnek, hogy legyen megnyugtatva. Ha készen
vagy a végrendelettel, tedd elém, hadd irjam alá. <span class=
"pagenum"><a name="Page_283" id="Page_283">-283-</a></span></p>
<p>Zsófia végig olvasta:</p>
<p>– Mennyi mázolás van rajta… suttogá, s halvány mosoly vonult el
arczán e szavakra. Azok a mázolások az irásra hullott könycseppek
foltjai voltak. Tréfált felettük és azt akarta, hogy Alekó is
mosolyogjon a tréfán, meg Bethsába is.</p>
<p>Azután aláirta szép nagy betükkel a nevét. A tollban megmaradt
tintát nem fecskendezte ki, hanem beletörölte a hálóköntöse himzett
fodraiba, úgy adta vissza Puskinnak.</p>
<p>És akkor a két karját a nyaka körül fonva, odavonta őt
magához.</p>
<p>– Még ma az enyém vagy. Még most hadd nézzek ezekbe a te
szemeidbe, a mikben olyan sokáig voltam otthon. Milyen paradicsomi
élet volt az ottan! Köszönöm neked, hogy olyan sokáig engedtél
boldognak lennem. Köszönöm neked azt a te hűségedet, azt a te
gyöngéd szeretetedet, a mi engemet üdvözített.</p>
<p>S annyiszor megcsókolá.</p>
<p>Aztán levette karjait nyakáról, s eltolta őt magától.</p>
<p>– Utoljára volt. Alekó! Bethsába! Most öleljétek meg egymást! Én
azt akarom látni, hogyan ölelitek meg egymást. Még most, a mikor
élek és láthatom. Ha engem szerettek. Ha azt akarjátok, hogy
igaznak higyjelek benneteket. Ha az én áldásom ér nektek valamit.
Öleljétek meg egymást.</p>
<p>S a haldoklón keresztül azok egymás vállára tették
karjaikat.</p>
<p>– Igy! Jól van. No még adjatok egymásnak egy csókot Az ajakra.
Nem jól van; nem értek egymáshoz. Ez hideg csók volt. Igazit!</p>
<p>És két kezét a két főre téve, egymásba forrasztá ajkaikat, s a
fejeikre tett kéz árasztá rájuk az áldást.</p>
<p>Aztán megdicsőült arczát ég felé emelve, s két karját feje fölé
téve, összekulcsolt kezekkel suttogá alig hallhatóan:</p>
<p>– Anyám… egy bünödtől megóvtalak!» <span class=
"pagenum"><a name="Page_284" id="Page_284">-284-</a></span></p>
<h2>A MI SZIVEN TALÁL: PEDIG NEM GOLYÓ.</h2>
<p>A czár rendkívüli szemlét tartott a Mars mezőn.</p>
<p>A rendes szemlék május 21-én, a védszent Miklós napján s
szeptember 20-án szoktak megtartatni. Ez rendkivüli volt: csupán a
testőrezredek fölött.</p>
<p>Ezek nem olyanok, mint a többi hadsereg. Minden ezrednek külön
egyenruhája van: a nemes testőrlovagok ruhája fehér, aranyos fényes
mellvérttel; a testőr vérteseké világoskék, fehér ezüstözött
pánczéllal. A jeruzsálemi ezred öltönye karmazsinpiros, aranyozott
vérttel s ennek minden tisztje a Szent-János rend lovagja egész a
káplárokig le: a közkatonák mind nemes emberek.</p>
<p>S minden ezrednek multja, története van, a mit fennen emleget s
az mint hagyomány megy át az utódokra s a nevét elveszni nem
engedi.</p>
<p>A jeruzsálemi Szent-János ezredet kétszer aprították úgy össze a
csatában, hogy nem maradt egy századból több tizennyolcz
embernél.</p>
<p>A Preobrazsenszki ezred sokat tart arra a hirére, hogy Iván
czárt ő tette le a trónról, s Erzsébetet ő emelte helyébe. A ki
ebbe az ezredbe jutott, mind nemes levelet kapott.</p>
<p>Az Izmailoffszki ezred hét csatatér döntő diadalait hordja
zászlóján, Borodinonál fele ott maradt halottan s egy sem jött haza
seb nélkül.</p>
<p>Ezek az aristocratiái a testőr hadseregnek.</p>
<p>A többi testőrsereget is jellemzi a tarka változatosság.
Huszárok, mindenféle szinű egyenruhákban, vértesek, lovas
granátosok, hidászok, kozákok, s aztán az ázsiai csapatoknak
fantasztikus fegyverzetű csoportjai: a kirgizek, kalmukok, karcsu
dárdáikkal, nyilterhes puzdrával a hátukon; cserkeszek,
pikkely-pánczélaikban, hegyes sisakjaikkal, – és aztán az ágyúk
hosszú sora, a hadi társzekerek, mind világos zöldre festve, a
hidász vonatok, <span class="pagenum"><a name="Page_285" id=
"Page_285">-285-</a></span> a kerekekre tett hajóhad, mind ez egy
roppant térre felállítva, négyszögökben, mértani vonalakban, a mik
egy jelszóra megmozdulnak, előre rohannak, falként megállnak, mint
egy felhúzott gép.</p>
<p>Nem méltán képzelheti-e magát egy Istennek, a kinek egy intésére
mindez áll és mozdul?</p>
<p>S csak egy másik intés kell, és előre fog rohanni s végig festi
vérével a mezőt.</p>
<p>Mikor a testőrsereg kimozdul Szentpétervárról, az azt jelenti,
hogy a hadjárat megindult! Szedje össze minden erejét az, a ki
ellen felkelt!</p>
<p>A Mars-tér közepén vannak felütve a pompás sátorok a czár, a
külföldi követek, a kormánytagok számára; de ő maga paripáján
lovagol, kisérete élén s végig mustrálja a felállított
hadcsapatokat; a mint ellovagol az egyes ezredek előtt, azok egész
köszöntő verseket kiáltanak eléje, ütenyre, mint egy óriási
szinpadi kar, s mereven tartva a közben a puskát, kardot, dzsidát
kezeikben.</p>
<p>A czár arcza oly ragyogó, mint maga az a verőfényes nap.
Mindenki a lipcsei hőst látja még egyszer benne. A hadsereg
lelkesedése ő rá is elragadt.</p>
<p>S e sorban álló, vezérszóra üdvözlő ezredek között ott vannak
azok mind, a kik ellene összeesküdtek. A tisztek tarsolyában meg
lehetne találni a «szabadember katechismusát.» De ez egyetlen
szóval: «előre!» meg lehet fordítani valamennyit. Az összeesküvő
ezredek az ellenségre fognak rohanni s azt mondják, hogy «éljen a
czár.» Mikor az megmutatja nekik a csatamezőt, elfelejtik minden
panaszukat; elfelejtik, hogy meg akarták őt ölni s rohannak érte
meghalni.</p>
<p>Ilyen az orosz nép. A szabadságvágy elnémul a harcz alatt.</p>
<p>S aztán azt hiszi az a szegény katona, hogy ha ő a vérét ontotta
idegen földön, attól az ő hazájában lesz zöldebb a fű! A pópái azt
verték a fejébe, hogy a ki idegen országban elesik ellenség
fegyverétől, az otthon <span class="pagenum"><a name="Page_286" id=
"Page_286">-286-</a></span> támad fel újra, s mindjárt megtalálja
szülői házát, feleségét, gyermekeit s ha rabjobbágy volt,
felszabadul.</p>
<p>A hadvizsgálás után maga a czár veszi át a vezényletet. Fényes
hadmívelet indul meg: egészen az ő terve szerint. Az akkori korszak
hadtudománya, a rohamrendszer egyik remeke készült az lenni:
kiszámított támadás hadi oszlopokkal, lovas tömegekkel és
ágyutelepekkel. A nyargonczok széthordták a rendeleteket s vágtatva
jöttek és mentek keresztül-kasul a nagy Mars-mezőn. A czár maga
osztotta parancsait s távcsővel nézte azoknak végrehajtását.</p>
<p>Egyszer egy segédtiszt vágtat oda hozzá s megáll előtte.</p>
<p>– Sire!</p>
<p>– Mit hoztál? Röviden mondd!</p>
<p>Az ellenség ágyui megdördültek a támadó hadoszlop ellen.</p>
<p>– Sire! Mondá a tiszt. Nariskin Zsófia herczegnő ez órában adta
át nemes lelkét az örökkévalóságnak.</p>
<p>A czár szivéhez kapott. Oda volt találva. Pedig nem is volt az
ágyúkban golyó!</p>
<p>Jobbjában aláhanyatlott a kard, baljával eltakarta arczát.</p>
<p>– Tévedéseimnek büntetése ez! Rebegé csüggeteg hangon.</p>
<p>S a fényes ember nem volt már sehol. A fél Isten nem volt sehol.
Egy összeroskadt alak ült már a helyén: egy ember, a kit a sors
végső csapása a földig alázott.</p>
<p>Ordíthatjátok már a «hurrát!» Rengethetitek már a földet rohanó
dobogástokkal! Ki van véve a vezérből a lélek ezzel a szóval:
«meghalt Zsófia!»</p>
<p>A táborkar főnöke, Miloradovics utasításokat kér a fejedelmi
vezértől a harczjáték további működése iránt.</p>
<p>– Hívjátok őket vissza, mondá a czár. Küldjétek a csapatokat
kaszárnyáikba vissza. Be van végezve minden.</p>
<p>Azzal megfordítá a lovát s indult a sátora felé vissza,
<span class="pagenum"><a name="Page_287" id=
"Page_287">-287-</a></span> mélyen aláhajtott fővel; a kik
visszatérni látták, alig ismertek rá elsáppadt arczára.</p>
<p>A hadtestparancsnokok aztán alig birták a hadcsapatokat
kibonyolítani és helyeikre visszavezetni. Olyan zúgolódás támadt,
mintha egy vesztett ütközet lett volna az.</p>
<p>A czár azt sem várta meg, hogy végigvonuljanak előtte a
hadcsapatok, a hogy szokták, tábori sipjaikkal, kardalaikkal,
dobjaikkal. Ott hagyta az egész tábort a nagyherczegekre, s maga a
troikájába vetve magát, hazahajtatott a téli palotájába.</p>
<p>Felsietett dolgozótermébe. Ott voltak az asztalán kiterítve
nagy, nevezetes iratok; világrendítő, korszakmegfordító,
népátalakító, nagy elhatározások. Csak az aláirásra vártak még.</p>
<p>A czár szomoruan végig nézett rajtuk. Olvasott belőlük, de nem
azt, a mi a betükbe volt irva, hanem azt a palimpsestet, a mit a
fatum ir keresztül az emberek szépen kidolgozott tervein.</p>
<p>Aztán nyalábra fogta mind az egész irathalmazt: sok éjszaka
fáradságos művét, s beleveté a kandallóba, tüzet gyujtott alá.
Nariskin Zsófiának a menyasszonyi hozománya volt az mind! Hamu lett
belőle.</p>
<p>Azután leült az asztalhoz s levelet irt.</p>
<p>Csak e két szó volt benne:</p>
<p>– Jöjj vissza.</p>
<p>A levélborítékjára ez a czím jött:</p>
<p>– Arakcsejeffnek.</p>
<h2>A LÉGYOTT ÓRÁJA.</h2>
<p>Csodálatosak ezek az északvidéki nyáréjek, idegen azokat még
kevésbbé tudja megszokni, mint a kegyetlen hideg hosszú téli
éjszakákat. Az alkonyfény csaknem éjfélig eltart s éjfél után már
kezdődik a reggeli szürkület. Alig birnak megjelenni a világos égen
az elsőrendű csillagok; <span class="pagenum"><a name="Page_288"
id="Page_288">-288-</a></span> köztük a két fényes bolygó: a Vénus
és a Jupiter, a mik úgy égnek a sárga égen, mint aranytengerbe
dobott gyémánt. A telehold maga fénytelenül járja körül rövid
karéját, fölösleges világítótest! s a «Masinkák ünnepén»
nyugtalanul lesik azt a fél órácskát, a mikor egészen bealkonyul,
hogy el lehessen lobbantani Néva negyven szigetén a készen tartott
tüzijátékokat (mert fényes nappal csak nem lehet röppentyüzni.) S
Szentpétervár utczáin ebben a hónapban nem gyújtják meg éjjel a
lámpásokat.</p>
<p>Corynthia herczegnő nyári lakának termeiben sincs semmi szükség
lámpafényre junius huszadikának estéjén. Az alkonyég még
tizenegyóra tájon is elég világosságot ad, s egy kis homály, ahhoz,
a miről itt beszélni kell ma, nem árt.</p>
<p>Corynthia izgatott kedélylyel lépett ki erkélyére, ki tudja
hányadszor már ma este? végig tekinteni az óriási folyam tükrén. Az
is aranyszinű most, s a hogy orosz képeken arany alapra vannak
festve a szent képek, úgy festi magát ez arany tükörre a nagy
világváros palotasoros látképe, az Izsák-templom oszlopcsarnokos
domjával, a börze-épület hajóorr diszítette oszlopaival, a
Szentháromság hidjával, az elszórt szigetekkel, miknek sötétzöld
lombozatából a világ minden építészi szeszélye után alkotott nyári
kastélyok virítanak elő, kék, zöld, veres, aranyozott és chinai
alakú tetőkkel; s a szigetek közt hemzseg az egymást kerülgető
csónak, gondola, dereglye, szandolin, némelyiket tizenkét evezős
hajtja, másikat egyes ember maga; egyik sebesen sikamlik tova,
másik csak andalogva kóvályog, a hajósok népdalokat énekelnek. Az
alkonyfényben az alakok maguk úgy tünnek fel, mint fekete
silhouettek. Corynthia találgatja magában, vajjon melyik gondola
hozza magával azt, a kire ő vár, s melyik silhouette az ő
alakja?</p>
<p>Leghosszabb a várakozásban az az utolsó félóra.</p>
<p>Corynthia az erkélyről visszatér szobájába s még egyszer megnézi
magát a tükörben. <span class="pagenum"><a name="Page_289" id=
"Page_289">-289-</a></span></p>
<p>– Szép vagy, nagyon szép! mondja neki a tükör. Ez a fehér öltöny
egész gyermeteg kinézést ád, s a gömbölyű márvány karokat egész
vállig engedi láttatni. A gazdag szőke haj nincs feltűzve kontyba,
hanem két koszorú tekercsbe fonva omlik alá. Semmi ékszer,
karperecz, függő nem járul a bájak emeléséhez! a diadalbiztos
viador pánczél és fegyver nélkül jő a küzdtérre. Még a jegygyűrű
sincs az újján!</p>
<p>– Nagyon szép vagy! mondja neki a tükör.</p>
<p>És a tükör mellett van egy nagy aranyrámába foglalt kép. Egy
fiatal leány képe, mythoszi pásztor ruhában. Oly gyöngéd, mint egy
álomkép.</p>
<p>Ezt néhány év előtt kapta Corynthia ajándékba a czártól.</p>
<p>Talán akkor is sejtette már, hogy ez nem egy ábrándkép, hanem
élő lénynek az arczképe? Talán ki is találta, hogy kié? Néhány nap
óta már most bizonyosan tudja azt. Találkozott vele. Ez Nariskin
Zsófia arczképe.</p>
<p>Ezt ugyan hamarább is megtudhatta volna, Bethsábától, a ki
annyiszor látta a képet is, meg az eredetijét is, ha kérdezte volna
tőle. De a grúzi királyleány, ha hazudni nem tudott is, de
hallgatni nagyon jól tudott s volt benne annyi örmény vér, hogy a
mit nem kérdeztek tőle, arra nem felelt.</p>
<p>Tehát a tükörbeli kép, meg a rámába festett egymásmellett
álltak. S az összehasonlításban az eleven kép maradt
győztesnek.</p>
<p>Mit akarsz te, halavány arczú gyermek, ezekkel az ábrándos
szemekkel, ezekkel a panasztevő ajkakkal, ezzel a ködalak termettel
versenyre kelni ez istennői alakkal szemben? Te, méla álomjárója
egy más világnak, egy földi nő ellen, a kinek szépsége gyújt és
olt, öl és elevenít? Ha neked Alekód van: az a czigány leányt
választja; s az nem te vagy.</p>
<p>Hiszen maga is czigány: kóbor, kalandor, költő!</p>
<p>Corynthia félre nézett a saját vállára, arra a rózsás
gödröcskére a vállán, s elnevette magát. <span class=
"pagenum"><a name="Page_290" id="Page_290">-290-</a></span></p>
<p>Az idő lassan telt. Kinyitotta szobájának a parkra nyiló
ablakát. A fülemülék hangversenye zengett elő a bokrok közül. Az
éjjeli pávaszem pillangó bejött a nyitott ablakon, s az is őt
repkedte körül, őt nézte virágnak, nem azt az arczképet. Aztán jött
egy másik éjlepke, a melyiknek az a kiváló tulajdona van a lepkék
közt, hogy hangot tud adni. Kellemetlen siró, czinczogó zümmögést:
a neve «Sphinx Atropos». Miért adták neki annak a párkának a nevét,
a ki az életfonalat elmetszi? Azért, mert a sárga-fekete lepke háta
és feje egy tökéletes halálfő ábráját képezi. «Hess innen!» Kergeté
a csúf lepkét magától a delnő. Az azután megtalálta a maga helyét;
rászállt az arczképre s meghúzta magát a ráma egyik
szegletében.</p>
<p>Még is kezdett már egy kissé alkonyodni. Nehány türelmetlen
tüzijátékos elkezdte a röppentyüit feleregetni a szigeti mulató
kertekből; a Kresztoffszki-szigeten már a bengali tüzeket is
meggyújtották.</p>
<p>No igen! Ma van Zeneidának a nevenapja. Az ő kedvéért szent
Methód mellé szorítottak helyet e névnek az udvari
almanachcsinálók. Ma ott nagy vigalom van! És talán még más is? A
szojusz Blagodensztoiga gyűlése. Minden ünnepély czíme és ürügye
alatt össze szokott az gyülni a szinésznőnél.</p>
<p>Ghedimin herczeg, midőn hazulról elment, azt mondta a nejének,
hogy a czárhoz van híva s annál kell töltenie az egész éjet, fontos
államügyek feletti tanácskozásban. És így kétségtelen, hogy egész
éjjel ott fog lenni Zeneida nyári kastélyában. Corynthia nem
tarthat tőle, hogy megzavartatik.</p>
<p>– A mi neked jó, az hadd legyen jó nekem is.</p>
<p>Jöhetne is talán már, a kire oly nyugtalanul várnak.</p>
<p>Hiszen mikor elkezdődik a tüzijátékozás a szigeteken, akkor
minden cseléd, őr, a ki még ébren van, azt bámulja, senki sem ügyel
a park tekervényes útjaira.</p>
<p>A nagy Lázár-féle antik óramű már üti a tizenegyet, <span class=
"pagenum"><a name="Page_291" id="Page_291">-291-</a></span> négy
haranggal verve a carillont minden negyednél. A mint az óraütés
elhangzik, úgy tetszik, mintha a kert porondját hallaná csikorogni
közeledő lépések alatt. Ki jönne más? A nemes ember lépteit úgy meg
lehet külömböztetni a muzsikétól.</p>
<p>Úgy van.</p>
<p>A közeledő a kerti veranda ajtaja előtt megáll s az ajtót
kulcscsal felnyitja. Azután a belső csigalépcsőn felhaladó léptek
jelentik megérkezését.</p>
<p>Corynthia kiszámította az elhelyezkedést, melyben magát
meglepetni engedje. Félig az ablakba dőlve, arczát féltenyerébe
nyugtatva, egy álmodozó alak, a kit úgy elfoglalt a csalogányok
hangversenye, hogy nem veszi észre, miszerint valaki a puha
szőnyegtől tompított léptekkel közelít a háta mögé s odaérve,
föléje hajol, s ingerlő szép vállára egy gyöngéd csókot nyom.</p>
<p>A hölgy úgy tesz, mintha felrezzenne, s mosolygó haraggal fordul
a csóktolvaj felé:</p>
<p>– Ah ilyen későn?</p>
<p>Hanem aztán mikor meglátja azt, akkor igazán megrezzen. Nem
csóktolvaj az: a magáét vette el csak, joga volt hozzá: ez a férj.
Ghedimin herczeg.</p>
<p>Corynthia hebegve kérdi:</p>
<p>– Ilyen korán jött ön haza?</p>
<p>– Az előbb azt mondá ön, hogy későn jöttem.</p>
<p>– Fél álomban voltam akkor, nem tudtam mit beszélek. Merre jött
ön be?</p>
<p>– A kerti veranda felől. Tudja ön, hogy magamnál hordom a kis
kulcsot.</p>
<p>Corynthiának most az jutott eszébe, hogy ebben a nyomban az is
itt lehet, a kinek ő e kulcs párját odaadta. A másik!</p>
<p>– Bezárta ön az ajtót maga után?</p>
<p>– Nem zártam én. Öt percz mulva megint visszamegyek.</p>
<p>– De én kérem, hogy zárja be, s hagyja benne a zárban
<span class="pagenum"><a name="Page_292" id=
"Page_292">-292-</a></span> belülről a kulcsot. Ön tudja, hogy
félek a tolvajoktól.</p>
<p>– Jól van, hát visszamegyek és bezárom.</p>
<p>Az alatt, míg a herczeg a lépcsőn lement és visszajött,
Corynthia egy nagy shawllal burkolta be magát; nem kellett azt
hazudnia, hogy fázik; valóban reszketett.</p>
<p>A herczeg visszatért.</p>
<p>– Sietve kell önnek valamit elmondanom; most jövök a
czártól.</p>
<p>– Ah, hát nem Zeneida kisasszony névestéjéről jön kegyed?</p>
<p>– Nem, kedvesem, a czártól és a czárnétól jövök.</p>
<p>– Tartozom elhinni.</p>
<p>– Bizonyosan el fogja ön hinni, ha elmondom, a mit láttam.</p>
<p>– Kezdjen hozzá.</p>
<p>Corynthia az ablaknál maradt, hogy ha hallani találja annak a
másiknak a közeledő lépteit, egy hangos közbeszólással észrevétesse
vele, hogy nincsen egyedül.</p>
<p>– Ő felsége már két napja, hogy ismételve odarendelt magához, a
végett, hogy több rendbeli, igen sürgős ügyeket elintézzen velem;
de mindannyiszor vagy bezárkózott a szobájába s nem bocsátott maga
elé, vagy a Czarszkóje Zélóba rendelt s maga nem jött oda, hanem az
Eremitageba ment. Ma estére ismét oda rendelt Mon-Plaisirbe.
Keresztül-kasul jártam a palota minden szobáját, míg utoljára
megtaláltam őt a felső verandán, a czárné társaságában. Háromszor,
négyszer üdvözöltem a czárt, de ő felém sem fordult, mintha
tudomást sem venne rólam. A czárné intett, hogy maradjak és várjak.
A czár oda támaszkodott a márvány mellvédre, mozdulatlanul, mint
egy szobor és tekintete a Néva tükrén látszott elmerengni. A czárné
ép oly feszülten, mondhatnám félelemmel vizsgálta férje tekintetét.
Száz csónak sikamlott ide s tova a víz tükrén, czikázva, mint a
vizi pókok. Egyszer a sok mulató-jármű közül kiválik egy
<span class="pagenum"><a name="Page_293" id=
"Page_293">-293-</a></span> nagyobb dereglye, melyet nyolcz evezős
hajt a folyamon felfelé, lassú sikamlással. A dereglye meg volt
világítva rudakon emelt templomi lampionokkal, s a közepén volt egy
koporsó, világos kék atlaszszal bevonva. A nyitott koporsóban
feküdt egy nő-alak; fehér halotti mezben, czipruskoszorúval a
fején: fiatal leány. Túl rajta álltak a kántorok s énekelték
halotti zsolozsmájukat, mely felhangzott a czárig: «Ember, rettegd
a holnapot! Por vagy, kire más rátapod. Ma kaczagva, holnap sirva,
Aztán némán néma sirba». Ez egy halotti menet a Néván. A
gyászdereglyét nem kisérte semmi csónak. Mikor a Mon-Plaisir előtt
végighuzódott a dereglye, el lehetett olvasni a koporsó mellé
helyezett födélen az arany szegekkel kivert nevet: NARISKIN
ZSÓFIA.</p>
<p>(Most lehet már összehúzni azt a shawlt, madame! Ugye, hideg
van?)</p>
<p>A herczeg nem vette észre a hatást, a mit szavai előidéztek, ő
azt látta még most is, a mi emlékében maradt, nem azt, a mi előtte
áll.</p>
<p>Folytatá:</p>
<p>– Nem lehet emberi szavakkal leirni azt a fájdalmat, a mi e
perczben a czár arczán ki volt fejezve. Szemei égtek, ajkai
reszkettek, két szemöldöke vonaglott. De összeszorítá ökleit s míg
szemei folyvást az előtte elhaladó koporsót nézték, tekintetében
egy óriás küzdelme látszott egy istenség ellen. Sok kínt láttam már
életemben, de így még nem sajnáltam meg embert, mint ez egyet! nem
volt szabad elárulnia magát, hisz a czárné ott állt mellette. Az is
az ő arczát vizsgálta nagy figyelve. Egyszer aztán odarohant hozzá
a nő, megragadta a férj kezét s azt kiáltá: «Hát mért nem sir ön?
mért nem engedi magának, hogy sirjon? Hisz az ön leánya az, a kit
ott temetni visznek.» S hogy felszabadítsa a czár könyeit, keblére
veté magát s ő maga kezdte el a sirást. S arra a nagy hatalmas
ember, a ki előtt milliók reszketnek, porrá zúzva omlott oda az
elhagyott, a megvetett feleség <span class="pagenum"><a name=
"Page_294" id="Page_294">-294-</a></span> lábaihoz, s annak a
térdeit átölelve, el kezdett zokogni, és csókolta annak az
asszonynak a ruháját, a ki visszaadta neki a könyeit. Ah, az egy
jelenet volt, a mit emlékemből ki nem fog törülni semmi. A két
egymástól elvált házastárs ismét egymáshoz olvadt ez iszonyú könyek
özöne által s föltalálta egymásban, a mit régóta elvesztett, és
nevezte egymást angyalának, egyetlenének: s utoljára mind a kettő
kihajolt az erkélyről s kezeivel integetett Istenhozzádot az
eltávozó koporsónak! Magamnak is köny szökik a szemembe, mikor ezt
elmondom.</p>
<p>Jól is tette a herczeg, hogy könyezett! kettőjük közül az
egyiknek mégis csak illett e dolog felett sirni.</p>
<p>– Egyszer aztán, öklét szivére szorítva, e szavakat fuldoklá a
czár: «és senki sem kiséri a koporsóját!» igazán keserű szó! Hiszen
még a koldus temetésénél is akad egy másik koldus, a ki utána
biczegjen. Ennek senkije sincs! Ekkor egy eszmém támadt. Siettem a
gondolámhoz s onnan önhöz. Én vagyok a czár legközelebbi tanácsosa,
és ön egy Nariskin herczegnő. Mi ketten a gyors gondolánkon
utólérhetnők még Nariskin Zsófia gyászdereglyéjét s gyászkiséretül
mehetnénk utána a családi sirboltig. Nem igaz, kedvesem?</p>
<p>És ennek a «másiknak» nem volt szíve hozzá, hogy ő is azt tegye,
a mit az az egyik és megragadja a nemes férj jobbját, és szabad
folyást engedjen könyeinek és azt mondja neki: «menjünk hát, hisz
az én halottam is Nariskin Zsófia!» Nem! Ez erősebb lélek volt,
mint a czár. Le tudta küzdeni asszonyi büszkeség alá az állati
ösztönt, (mert hisz az anyai érzés csak ennyi!) s nyugodt és hideg
hangon tudta ezt felelni férje felhivására:</p>
<p>– Hová gondol ön? Mivel igazolnók a világ előtt ezt a
felhivatlan kiséretet? Késő is lenne már. Nekem gyászba kellene
öltöznöm elébb s az alatt a dereglye rég elhaladna előlünk: utól
nem érnők. És utóvégre is – hát mi közöm én nekem Nariskin
Zsófiához?</p>
<p>Ki tudta mondani ezt a szót! Ki tudta mondani ebben <span class=
"pagenum"><a name="Page_295" id="Page_295">-295-</a></span> a
rettenetes órában! Oh az a muszka természet-tudós! Elfajult macska
ez! Mert az igazi macska megsiratja a kölykét.</p>
<p>– Mi közöm nekem Nariskin Zsófiához?</p>
<p>Ghedimin herczeg vállat vont. Elővette a zsebkendőjét s kifútta
az orrát. Azért bizony nem érdemes az embernek a más baján
elkönyezni magát, hogy az orra megveresedjék tőle! Ez már igaz.</p>
<p>– No hát, ehhez nincs önnek semmi köze. Én sem beszélek róla
többet. Hanem még egyéb okom is volt az idejövetelre, a mihez önnek
talán még is csak lesz valami köze. Mikor a gondolámba beültem, a
kormányosom egy levelet adott a kezembe, a mire az volt irva, hogy
nagyon sürgős. A levelet Puskin Szergievics Sándor irta hozzám.</p>
<p>– Puskin! hördült fel ijedten a hölgy.</p>
<p>– Az ám, Puskin. S mivel hogy a levél tartalma oly csodálatos,
hogy én annak az értelmét a magam eszével ki nem tudom magyarázni,
azért is siettem önt feltalálni, hogy megkérjem, fejtse meg nekem,
miben áll ez a rejtély?</p>
<p>Corynthia úgy érzé, mintha a padlat emelkednék lábai alatt.</p>
<p>– Puskin? hebegé. Mit tudhatok én Puskinnak a rejtélyeiről?</p>
<p>– Hát hiszen hallgassa végig a levelet, majd elolvasom. S hogy
jobban lásson, most már a herczeg lépett a nyitott ablakhoz, mig
Corynthia a szoba hátterébe vonult vissza, hogy a félhomályban
keressen takarót felizgatott tekintetének.</p>
<p>«Kedves Maximovics Iván! Kezdé a herczeg az olvasást. – Én
kénytelen vagyok Neked töredelmes szivvel vallomást tenni. Én azzal
a nemes bizalommal, a melylyel Te engem családod szentélyébe
bevezettél, visszaéltem. Szenvedélyem, mely erősebb volt rántad
tartozó tiszteletemnél, szolgáljon – nem mentségül, – de okul. – Én
házadnak legdrágább, legféltettebb kincsét elloptam. <span class=
"pagenum"><a name="Page_296" id="Page_296">-296-</a></span></p>
<p>(«Megőrült ez az ember!» mondá magában Corynthia.)</p>
<p>A herczeg folytatá:</p>
<p>«Ha az elkövetett sérelemért megtorlást akarsz rajtam venni, én
minden elégtétel-adásra kész vagyok: rám találsz falusi lakomban,
Pleskovban. – Alázatos szolgád, Puskin.»</p>
<p>A nő csak bámult maga elé.</p>
<p>Még nem volt sejtelme az árulás minősége felől.</p>
<p>– Nos? Hát? A herczeg magyarázatot várt.</p>
<p>Legjobb pánczél a hidegvér s legjobb fegyver a tagadás.</p>
<p>Corynthia megrázta a fejét s azt mondta:</p>
<p>– De hát mi közöm van én nekem Puskin úrhoz? Mi dolgom van nekem
az ő rejtélyeivel?</p>
<p>– Hát persze, hogy önnek semmi köze sincs Szergievics Sándor
barátunk rejtélyeihez; azt nem is szeretném. Hanem hát valami köze
még is lesz önnek ehhez a levélhez, mert benne volt még egy másik
kis levél bezárva, a minek a külsejére, úgylátszik asszonykézzel,
az ön czíme van felirva: «Ghedimin Mária Alexievna Corynthia
herczegnőnek». A rejtély megoldását alkalmasint ez a levél képezi.
Azért siettem volt önhöz, hogy kérjem, törje ön fel maga, s ha
lehet és nem tartja szükségesnek előttem titokban tartani, közölje
velem a tartalmát.</p>
<p>Most már a herczegnőn volt a sor az ablakhoz lépni, hogy
világossághoz jusson. A mint a levelet a kezébe vette, meglepetve
mondá:</p>
<p>– Ez Bethsába irása.</p>
<p>– Ön ismeri az irását, én soha sem láttam.</p>
<p>Corynthia felszakítá a levelet, s a míg végigfutott rajta, az
arcza lángveresre gyulladt.</p>
<p>Mikor készen volt vele, összegyűrte öklében a levelet,
indulatosan kiáltva fel, hystericus kaczagás mellett:</p>
<p>– Hahaha! Elszöktette Bethsábát és összeeskette magát vele!</p>
<p>Maximovics Iván – átaljában véve igen jó tréfának találta ezt a
dolgot. Valami rosszabbat képzelt. S most <span class=
"pagenum"><a name="Page_297" id="Page_297">-297-</a></span> nagyon
megörült neki, hogy «csak» Bethsábát vitték férjhez, a ki már a
szent Katalin-zárdának volt eligérve. De még inkább tévútra vitte a
feleségének a kaczagása. Azt hitte, azt viszhangoztatni kell.</p>
<p>De ha már az imént a sírással olyan félsikert aratott, a
nevetéssel tökéletes kudarczot vallott. A herczegnő odavágta a
fejéhez az összegyűrt levelet s mint egy mænade, rohant rája, furia
arczczal, fehéreiket mutató szemekkel s összecsikorgatott
fogakkal.</p>
<p>– Ez a ti munkátok volt, nyomorultak! Ezt ti terveztétek ki
együtt!</p>
<p>– Kik? kérdezé a herczeg elámulva.</p>
<p>– Te! És a te szeretőd! az az endori boszorkány! Ti szőttétek
ezt a hálót, a mivel elkerítsétek ezt a leányt Puskin számára. Ti
készítettétek ezt a méregbe mártott tőrt.</p>
<p>– Asszonyom. Én megnem foghatom, hogy mi ingerli önt ily
haragkitörésre Puskin úrnak, meg Dilarianoff kisasszonynak a
szívviszonya miatt?</p>
<p>Corynthia észrevette, hogy indulata által az önelárulásig hagyta
magát ragadtatni. Hirtelen megtért.</p>
<p>– Nem foghatja meg? Itt nincs szó szívviszonyról, hanem
árulásról! Mit bánom én, ha egy kaukazusi királyleány az én
lovász-legényemmel szökik is meg? Az is jó neki! De ön jól tudja
azt, hogy miért kellett ezt a leányt Puskinnak megkeríteni. Azért,
mert ez bírja a czárnak minden titkait, a miket az leányának
elmondott, az pedig ő vele közölt, s most ezek a titkok mind
átmennek Puskin révén a czár ellenségei kezébe. Ön ezáltal
elvesztette vagy magát – ha híve a czárnak; – vagy a czárt, ha
összeesküvő ellene. Ezt cselekedték önök ketten.</p>
<p>Ghedimin herczeg meg volt lepve. Az asszony felyül került. Úgy
hasonlított az igazsághoz, a mit mondott, hogy nem lehetett ellene
védekezni.</p>
<p>– Mindnyájan egyetértettek! folytatá dühöngve az asszony.
Felhasználták egy szegény leánynak a betegségét, <span class=
"pagenum"><a name="Page_298" id="Page_298">-298-</a></span> hogy a
másik leányt tőlem elcsalhassák! ide küldték hozzám Puskint egy
verssel, hogy engem itthon tartsanak, hogy utána ne menjek a
gondjaimra bízott leánynak, ő rá várva, a ki az alatt, míg a
válaszért kellett volna eljönnie, felhasználta az időt, hogy egy
halott koporsója mellől elszöktessen egy esztelen, félkegyelmű
leányt! Pfuj az ilyen emberekre! Ennyi csalás, hitszegés, árulás.
Egymáshoz méltók vagytok valamennyien; komédiások és komédiásnék. –
Ki az én szobámból! Ott van az ön helye – Phryne orgiáiban!</p>
<p>Az embernek eláll az esze, mikor egy asszony szidja. Ez
megbénítja a gondolkodást. Ghedimin herczeg okos ember is volt, jó
ember is volt, s azonfelül valóban oly ártatlan volt ebben a
bűnben, a mi nem is bűn, mint egy gyermek; hanem azért mégis oly
elitélt bűnösnek érezte magát e szavak után, mint a ki csakugyan a
legnagyobb merényletet követte el, a mit soha helyrehozni nem
lehet, a legnagyobb kiszámítással; úgy hogy nagyon szerencsésnek
érezte magát, mikor kimenekülhetett a házából s gondolájához
visszajutott.</p>
<p>Pedig bizonyosan mondhatjuk, hogy még azt sem tudta, hogy ki
volt Nariskin Zsófiának az anyja?</p>
<p>Csakhogy ezt nem hitte el neki Corynthia soha. Kiszámított
szándékos kínzásnak vette ezt az egész jelenetet. Férjének
megjelenését a légyott órájában s a szerelmi sovárgástól izzó női
szivre először a temetési jelenet jégcseppjeinek, azután meg az
imádott, a várva várt ifju hűtlensége méregcseppjeinek
fecskendését!</p>
<p>S az illó méreg öl kívül és belül.</p>
<p>A mint Ghedimin eltávozott, Corynthia két kezét összekulcsolva
feje fölött, arczczal a földre veté magát és keservesen
zokogott.</p>
<p>Azután, hogy senki sem emelte föl, térdre fölállt, hajtekercsei,
mint vonagló kigyók omlottak keblére. Öklét az esküre feltartott
három ujjal az égfelé emelve, lihegé kegyetlen boszúval:
<span class="pagenum"><a name="Page_299" id=
"Page_299">-299-</a></span></p>
<p>– Ha én te neked valaha ezt a keserű órát visszafizethetném!</p>
<p>Ajkai fölnyiltak, egymáshoz szorított fogainak csikorgását
lehetett hallani.</p>
<p>Valamit gondolt. A szemei szikráztak bele.</p>
<p>Aztán felállt a helyéből. A fehér köntös patyolatujját feltürte
vállig gyönyörű karjáról.</p>
<p>S akkor azt a gömbölyű vastag izmot a felsőkar közepén fogai
közé szorítva, úgy beleharapott, hogy a vér kiszökött belőle.</p>
<p>S azt a vért felszítta a szájával.</p>
<p>Az orosz népbabona azt tartja, hogy ha valaki az átkának a
beteljesüléséről bizonyos akar lenni, hát az átok kimondása után
igyék a saját véréből.</p>
<hr class="tb" />
<p>A halálfejpillangó úgy sírt a ráma szegletében, mint egy
elkárhozott lélek.</p>
<hr class="tb" />
<h2>A SZÉTSZAKADT SZÍV.</h2>
<p>Zeneidának három gyászünnepe volt ma. Az egyik Zsófia temetése,
a másik Puskin esküvője, a harmadik – a saját névestéje.</p>
<p>Zsófiának az volt a végkivánsága, hogy az esküvő előzze meg a
temetést.</p>
<p>Az ő égnek emelkedő lelke még akarja látni, hallani azoknak a
boldogságát, a kiket úgy szeretett.</p>
<p>Orosz szokás szerint a koporsóra csak a sirnál szegezik le a
födelet, egész odáig feltakart arczczal utazik a másvilág
vándora.</p>
<p>– Csináld rövidre a ceremoniádat; mondá Zeneida a pópának.</p>
<p>(A solovecski patriárcha lábainak volt annyi muszka eszük, hogy
erre a napra gyógyíthatatlan köszvényt kapjanak, <span class=
"pagenum"><a name="Page_300" id="Page_300">-300-</a></span> maga
helyett egy pópát küldött. Ha görbére talál szaladni ez a dolog,
annak a szakállát vágják le, ne az övét!</p>
<p>Mert ha egy pópa vigyázatlan módon esket össze egy
szökevény-párt, a házasság ugyan érvényes, hanem a pópa szakállát
levágják s magát elviszik katonának.)</p>
<p>Az esküvő alatt, orosz szokás szerint, két fehér galambot
bocsátottak el szabadon az összekelő pár fejei felett. A két galamb
egy ideig repkedve járta körül a magas verandát, azután leszállt a
katafalkra, oda a halott fejéhez, a hol a gyászszal bevont feszület
volt felállítva, az egyik az egyik ágra, a másik a másik ágra, s
ott «a szeretet martyrjának» a feje fölött csókolóztak folyvást az
egész szertartás alatt.</p>
<p>A szép halott meg volt elégedve az esküvővel. Minden úgy
történt, a hogy ő elrendelé. Bethsába a rózsaszín ruhát viselte s a
platina-diadémot tette fel a fejére.</p>
<p>– Ezen átestünk, szólt Zeneida. Következik a második! Gyorsan,
gyorsan.</p>
<p>Bethsábának le kellett vetnie a rózsaszín köntöst, s felvenni a
feketét a halottbeszentelési ceremóniához. Zeneida segített neki az
öltözésnél. Puskin kívül maradt.</p>
<p>Bethsába egyre sírt, akár a piros ruhájára tekintett, akár a
feketére.</p>
<p>Zeneida pedig nem árult el ma érzékenykedési hajlamot.
Fásultsága egész a cynismusig ment.</p>
<p>– De ugy-e? szólt zokogását elfojtva Bethsába, a túlvilágon
ismét látni fogjuk egymást Zsófiával?</p>
<p>– Oda, oda! dörmögé Zeneida – Hát aztán ott melyiteké lesz
Puskin?</p>
<p>Ez ám a bökkenő!</p>
<p>Bethsába elbámult s nagy szemeit Zeneidára mereszté.</p>
<p>– És hátha egyiteké se lesz! szólt Zeneida, összehúzva erős
szemöldeit. Vagy azt hiszed, hogy a túlvilágon is lesz egy nagy
Muszkaország, a ki lába alatt tartson egy túlvilági kis
Finnországot, hogy aztán legyen a túlvilágon <span class=
"pagenum"><a name="Page_301" id="Page_301">-301-</a></span> is egy
bolond, a ki azért, hogy más a paradicsomba juthasson, maga elmegy
a pokolba!</p>
<p>E kifakadás leleplezé Bethsába előtt Zeneida titkát.</p>
<p>Elámultan rebegé:</p>
<p>– Te is szeretted őt?</p>
<p>– Ne kérdezd azt. Örülj neki, hogy a tied. S ne kivánkozz vele
át a másvilágra. Azon légy, hogy megtartsd őt magadnak ezen a
világon.</p>
<p>– Te is szeretted őt? ismétlé szomorúan Bethsába.</p>
<p>– No, ha kitaláltad, hát vedd hasznát! szólt Zeneida szinlett
negéddel. Már most tudod, hogy kitől kell legelébb féltened. Azon
légy, hogy hozzám közel ne ereszd. Most már ismersz, hogy ki
vagyok. Örülök rajta, ha férjeket elcsábíthatok, asszonyoknak
sírást okozhatok. Keresztanyádnak igaza volt. Én vagyok az ördög.
Alekódat Szent-Pétervárra vissza ne hozd!</p>
<p>Bethsába odaborult Zeneida keblére, s átölelte annak a
vállait.</p>
<p>– Nem igaz! Nem igaz! Nem igaz! Engem nem csalsz meg. Mondd meg
nekem, miért adtad nekem Puskin szivét, ha magadnak is
megtarthattad volna? Nagy oknak kellett arra lenni! Fedezd fel! ő
nekem már férjem. Mindent meg kell felőle tudnom. Ha nem szeret, –
még azt is.</p>
<p>Zeneida most már szelid mosolylylyal tekinte le az ifju
menyasszonyra (abban a gyászruhában) s aztán ő is magához ölelé
őt:</p>
<p>– Tehát te nem hiszed azt, hogy én olyan rossz vagyok, a kitől a
férjedet féltened szükséges? No hát megmondom, hogy kitől féltsd!
Van egy csodaszép asszony, bájolóbb mindazoknál, a kiket valaha
láttál, csábító, mámorító és telhetetlen. A neve
«Eleutheria.»<a name="FNanchor_2" id="FNanchor_2"></a><a href=
"#Footnote_2" class="fnanchor">2)</a> Elcsábítja ez az oltár előtt
álló vőlegényt a menyasszonya mellől, elcsábítja a hét gyermekes
apát felesége, családja köréből <span class="pagenum"><a name=
"Page_302" id="Page_302">-302-</a></span> és a kit magához
csábított, azt a szíve utolsó csepp véréig, a lelke minden
gondolatáig magának tartja. Ez a rettenetes asszony a te
vetélytársnőd. Őrizd meg a férjedet, hogy vissza ne gondoljon rá:
mert szerelmes belé!</p>
<p>– Az az «Eleutheria» azt teszi, hogy «szabadság?»</p>
<p>– Férfiak vérében szokott fürödni, attól olyan szép. Ajándékul
csak hekatombákat fogad el férfiszivekből, s az emberek közül is
csak azt, a mi arany és gyémánt. Asszony, a kinek ilyen gyémánt
jutott, őrizze meg azt! Kéjencz, iszákos, kártyás nem esik vissza
oly könnyen a csábító hivásra, mint a kit egyszer ez rabjává tett.
S mikor az «Eleutheria» felkiált: «férfifejekre van szükségem!»
ezernyi ezeren, az ő szeretői kiáltanak vissza: «itt az enyim, vedd
el!» Vigyázz, hogy Puskiné köztük ne legyen!</p>
<p>Bethsába végig csúszott ölelő karjaival Zeneida termetén, míg
ölelésével annak térdeinél állt meg.</p>
<p>– Oh te utolérhetetlen szentség! A ki elutasítottad magadtól az
ő szivét, azért, hogy a fejét megőrizd! Mondd meg, tanácsolj,
hogyan teljesítsem azt, a mit te kivántál? olyan nehéz az! Mit
tegyek, hogy jól legyen téve?</p>
<p>Zeneida felölelte a kis menyasszonyt, s aztán elkezdett neki
suttogva tanácsot adni, a hogy tapasztalt asszonyok teszik fiatal
asszonykáknál.</p>
<p>– Járj mindenben kedvére! ne mondj neki ellent. Ha egy nap
hétszer változtatja is a véleményét, te ugyanannyiszor fordíts a
magadén. Találd ki, hogy miről gondolkozik, s előzd meg a
kivánságát. Ha egy gondolatját bírod, arról a többit mind
követheted. Ha rossz kedvét látod, ne fakgasd, mi baja? olyankor a
legkedvesebb arcz is visszatetsző. Szerelmét viszonozd egész
lelkeddel s boldogságodat ne titkold; de ne hizelegj neki, mert
azért megutál. Légy rajta, hogy otthon jól érezze magát. Háztájad
legyen csendes és tiszta, magad mindig vidám és kedélyes, recsegő
hangodat még a cselédhez szólva se hallja. A kit ő szivesen lát, te
is jól fogadd, férfias mulatságaitól vissza ne tartsd. Ne kérdezd
ki, hová megy, honnan <span class="pagenum"><a name="Page_303" id=
"Page_303">-303-</a></span> jött? És különösen féltékenységet el ne
árulj. Azt nem érezni egy nőnek a férje iránt lehetetlen; de ott
kell lenni a jó ügyvédnek, a szívnek, a ki tisztára mossa azt
védelme által, még akkor is, ha a szemek és fülek a vádlók. Szemed
soha se legyen kisírva előtte. Arra pedig, a mit magad tészsz, jól
vigyázz. Nem szükség, hogy a vadembert játszd idegen férfiakkal
szemben s minduntalan férjedhez menekülj, ez őt nevetségbe, sőt
bajba hozhatná; de ne is engedj játékból, asszonyi hiúságból
bárkinek is olyan előnyöket, a mik az ő féltékenységét
fölidézhetnék. Ha valami bánt, mondd meg neki szeliden, azonnal; ne
tartogasd, a míg nagyra nő, a míg az arczodon meglátszik a bú, s
légy könnyen engesztelhető. És mindezekben egyforma légy, örökké!
Mert egyetlen egy rossz óra: egy elátkozott negyed óra elég, hogy
eszébe jusson az elhagyott szeretője, az «Eleutheria» s
visszajöjjön hozzá.</p>
<p>A menyasszony hallgatta azt, mint a szentirást.</p>
<p>– Majd én segíteni fogok neked, hogy otthon tartsd és
visszatartóztasd a Szent-Pétervárra jöveteltől. Írok neked
leveleket, a mikben az lesz, hogy a czár fel volt ingerülve a
miatt, hogy az, kit ő leányának szánt vőlegényül, a temetés napján
egy más menyasszonynyal tudott megesküdni. Nem lesz az igaz, én
elmondom a czárnak Zsófia végrendeletét s ő meg lesz úgy nyugodva
abban. De Puskinnak azért kegyvesztetté kell lenni – szinből, ő
engedelem nélkül nem térhet vissza Szentpétervárra s mi kitöröljük
őt a zöld könyvből, hogy tőlünk se kapjon meghivást. A te két karod
lesz az ő temetője, míg a feltámadás napja el nem jön; vagy a mit
jobban hiszek: a mi temetkezésünké. Ha vége lesz mindennek, akkor
majd visszatérhettek a világba. Addig azt kell vele elhitetnünk,
hogy felülről számüzve, alulról kitagadva, nincs más világ a
számára, mint szerelme és Olympja. De hát hisz az már két világ:
két mennyország!</p>
<p>Puskin benyitott hozzájuk.</p>
<p>– Még nem vagytok készen? <span class="pagenum"><a name=
"Page_304" id="Page_304">-304-</a></span></p>
<p>– Hagyj békét! Most rontom a feleségedet. Megtanítom, hogyan
kell téged jól igában tartani. Nem szabad azt meghallanod.</p>
<p>– Hasztalan, ő nekem az első órában mindent elmond.</p>
<p>A kántorok a halottas szobában rákezdték már az éneket.</p>
<p>Ez már hosszabb szertartás volt, de annak is csak vége szakadt
egyszer. A pap felvette a két gyertyatartót s keresztbe téve
egymásfölé, kimondá a megáldó «mio vszem» szót; aztán háromszor
tömjénnel körülfüstölé a koporsót, s a bűnlajstromot tartalmazó
pergament, a minek végére a feloldás fel van írva, odatette, mint
túlvilágra szóló útlevelet, a holt gyermek kezei közé, s arra
kioltottak minden gyertyát a katafalk körül.</p>
<p>A két galamb még akkor is csókolódzott a katafalk
keresztjén.</p>
<p>A koporsót kivitték a gyászszal bevont dereglyébe. A kert
valamennyi virágai mind vele mentek kiséretül, el volt halmozva
koszorúkkal. A lampionok kék, zöld, vörös fénye rikítóan világlott
az alkonyderületben. A kántorok folytatták zsolozsmájokat, mihez az
evezők csapása verte a lassú ütenyt. A távozó dereglye után sokáig
bámultak az ott maradottak, míg a legközelebi zöld sziget el nem
takarta azt szemeik elől.</p>
<p>– Ez már elutazott, mondá Zeneida. (Ő nem sírt.) Most rajtatok a
sor. Csak gyorsan. Minden búcsúvétel nélkül, az olyan unalmas.
Menjetek, vigyétek egymást! Nekem is vendégeim vannak. Víg
társaság! – Sietek. – Elég volt egy csók, Bethsába. A többit add
Alekódnak. Vidd gyorsan magaddal, a mi a tied.</p>
<p>– Kár, hogy nem egészen. Sohajta fel Puskin, kinek megvolt az a
bűne, hogy a mit gondolt, nem tudta elhallgatni. Egy részét magával
vitte «az», a ki ott a gondolán utazik tova, más része tenálad
szakad, ennek a szegény gyermeknek nem marad, csak a töredék.
<span class="pagenum"><a name="Page_305" id=
"Page_305">-305-</a></span></p>
<p>– Nem igaz! szólt Zeneida büszke ragyogással arczán. Az, a ki az
égbe utazott, ő rá hagyta a maga részét; ez, a ki itt maradt, épen
ez órában adta neki azt, a mi az övé lehetett volna. Bethsába tudja
azt már jól. Te az övé vagy egészen! Isten veled.</p>
<p>S kezét nyujtá neki. (Az új korszak szövetségesei nem
csókolódtak – üdvözlésül.)</p>
<p>S a midőn Puskin a kezét megszorítá, Zeneida arczán egy
örömsugár villámlott végig. A szabadkőmüveseknek van egy jeladásuk,
a mivel a kézszorításkor egymásnak megfelelnek. Puskin most
elmulasztá a jelt megadni!</p>
<p>Már elfelejtette régi szeretőjét!</p>
<p>Már egészen ujé, a kinek hitvesi hüséget esküdött.</p>
<p>Így akarta «ő» is, s mosolyogva integetett fehér kendőjével a
távozó gondola felé, melyre a tulparton várt a befogott troika; s
csak aztán takarta el arczát azzal a fehér kendővel, mikor már azok
nem láthatták, de azt sem tudja, azon a fehér kendőn kívül senki,
hogy sírt-e vagy nem?</p>
<p>Csak akkor vette azt le szemeiről, mikor az ő saját
gondola-kormányosa megszólítá:</p>
<p>– Asszonyom! Nézd, már eregetik a röppentyüket fölfelé a
Kresztovszki-szigeten.</p>
<p>– Ugy, Igaz! Hisz még hátra van egy harmadik temetés is!</p>
<p>Azzal gondolájába szökött s a függönyös ernyőzet alá behuzva
magát, dalolá csendesen:</p>
<div class="poem">
<div class="stanza"><span class="i0">«Hogy a babyloni vizeknél
ültünk»;<br /></span> <span class="i0">. . . . . . . . . . . . .
.<br /></span> <span class="i0">«Mondták nekünk az
idegenek,<br /></span> <span class="i0">Zengenénk a Sionról
éneket.»<br /></span> <span class="i0">. . . . . . . . . . . . .
.<br /></span> <span class="i0">«Ha én te rád meg nem
emlékezem,<br /></span> <span class="i0">Felejtkezzék magáról jobb
kezem!»<br /></span></div>
</div>
<p><span class="pagenum"><a name="Page_306" id=
"Page_306">-306-</a></span></p>
<h2>HAMVAK ÉS SZIKRÁK.</h2>
<p>Zeneida sietett evezős gondolájával a Kresztovszki-szigetre
vissza, megelőzve a gyászdereglyét.</p>
<p>Vendégei mulatták magukat nála nélkül is. Szokva voltak már
ahhoz.</p>
<p>Az összeesküvők ma teljes számmal voltak együtt.</p>
<p>Eljött Pestel is távol Nikolajefszkből.</p>
<p>Ma kellett a pártoknak megmérkőzniök, hogy kinek a terve legyen
elfogadva? Azoké-e, a kik a szabadság művét a czár által akarják
kivívni, vagy azoké, a kik ő ellenére, a kik rajta keresztül, vagy
élve, vagy halva, akarják a munkát elvégezni?</p>
<p>Mikor a tüzijáték elkezdődött, azok, kiket «bojár» néven hívtak,
a csillogó látvány alatt félrehuzódtak – a roulette-szobába.</p>
<p>Huszonhárom férfi volt és Zeneida.</p>
<p>Csak Ghedimin herczegre vártak, a kinek a czártól kellett
megérkeznie.</p>
<p>Megjött az is.</p>
<p>Egy hosszú, öt pecséttel lezárt boriték volt a kezében.</p>
<p>Mindenki feszült aggodalommal várta, mit tartalmaz ez a
boriték?</p>
<p>A herczeg felvágta a pecséteket ollóval, felnyitá a boritékot. S
ekkor – kiomlott abból – egy csomó elhervadt papirlap foszlánya,
elégve, a hogy a kandallóból előkerült. A várvavárt okmányok
hamualakban.</p>
<p>– Megmondtam előre! Kiáltá Pestel, diadalmaskodó arczczal.
Komédia volt az egész. Nem tartott három hónapig. Vége a szép
beszédnek! következnek a rút tettek!</p>
<p>Nem lehet más hátra, mint szavazni.</p>
<p>Megtörténjék-e a tett?</p>
<p>Szavaztak nyiltan és névszerint.</p>
<p>Tizenkettő volt az «igen», tizenkető a «nem».</p>
<p>– Még van egy, a kinek a szava dönt! mondá Pestel. <span class=
"pagenum"><a name="Page_307" id="Page_307">-307-</a></span> Itt van
a «votum Minervæ!» Itt Zeneida. Döntsön az ő szavazata.</p>
<p>Zeneida látta Ghedimin herczeg arczán azt a halálsápadást
elterülni.</p>
<p>Csendes, nyugodt hangon mondá ki:</p>
<p>– Igen.</p>
<p>Tizenhárom szavazat lett tizenkettő ellen, mely azt mondá,
következzék a tett!</p>
<p>De mikor?</p>
<p>Ez volt a másik kérdés.</p>
<p>Pestel azt mondá: rögtön! Rylejef azt indítványozta, a
szeptemberi katonai összpontosítás alkalmával.</p>
<p>– Ma még! dörmögé Jakuskin, ne holnap!</p>
<p>Erre ismét szavazni kellett.</p>
<p>Azonnal-e, vagy szeptemberben?</p>
<p>Ismét tizenkét szavazat volt tizenkettő ellen.</p>
<p>Ujra felhívták Zeneidát a votum Minerværa.</p>
<p>Egy lehelletétől függött, hogy fenekestől felforduljon a világ
még ebben az órában.</p>
<p>Szeptemberben. Mondá ő. S Ghedimin nagyot lélekzett.</p>
<p>Pestel boszusan vállat vont.</p>
<p>– Akkor jobb lenne egész a jövő évi májusig elhalasztanunk, a
mikor Kiovban lesz a nagy hadseregösszpontosítás, ott a Délen
egészen mi vagyunk az urak.</p>
<p>– Szégyen reánk! Dörmögé Jakuskin. Tizenketten vagyunk, s nem
merünk hozzáfogni! Tizenkét Brutus! több egy armadánál. – Majd ha
magam maradok, én megteszem magam.</p>
<p>A tüzijáték végjelenése dörgött odakünn a néző sereg tapsai
között; a tűzkévék csillagkalászai hullottak alá köröskörül
szikraeső közepett az égből. «Tehát szeptember 20-ikán», suttogák
egymásnak, kezet szorítva az összeesküvők. A vidám vendégsereg
hahotázott s éltették a háziasszonyt. A Néva tükrén, a hulló
szikrák között sikamlott tova a gyászdereglye a mosolygó arczú
halottal, s a gyász-zsolosma felhangzott a tapsok közül:
<span class="pagenum"><a name="Page_308" id=
"Page_308">-308-</a></span></p>
<div class="poem">
<div class="stanza"><span class="i0">«Ember, rettegd a
holnapot,<br /></span> <span class="i0">Por vagy, kire más
rátapod,<br /></span> <span class="i0">Ma kaczagva, holnap
sírva,<br /></span> <span class="i0">Aztán némán néma
sirba.»<br /></span> <span class="i0">. . . . . . . . . . . . .
.<br /></span></div>
</div>
<p>Aztán elmult a zaj és ének. A szikrák kialudtak, a hamvak
lehullottak. Hajnalodni kezdett. Senki sem járt már a Néván,
mindenki aludni ment, átaludni a szürke napot. A szentpétervári
délelőtt csak erre jó.</p>
<p>Még a hajnala is oly idegen valami! Az ég fehér lesz, s a mint a
csendes Névában visszatükröződik, az olyan, mint egy fényes ezüst
lap, a hosszú felhővonalak az égen pedig éjfeketék s a Néva
tejszinű tükréből visszatetsző fák is mind feketék. – A halál
gyászpompája égen és földön.</p>
<h2>DAIMONA.</h2>
<p>Grusino úrnője, a ki épen úgy uralkodott Arakcsejeff fölött,
mint Arakcsejeff az egész birodalmon, nem volt valami csodaszépség,
fiatal sem volt már. Arcza ifjú korában sem lehetett szép s termete
férfias idomokhoz közelített. Vannak ugyan rút nők, a kik tudnak
kellemesek lenni, a kik tudják azt, hogy ők nem szépek, s abból
igyekeznek kifejteni a rút vonásokkal harmoniázó sajátszerű
varázst. Daimona azonban erőltetni akarta magát arra, hogy szép
legyen. Arczbőre igen barna volt, s azt ő igen fehérre és igen
pirosra festette ki, de már a nyakán nem folytatta a
helyreigazítást s annálfogva olyan volt az arcza, mint egy lárva.
Minthogy semmi szemöldöke nem volt s ő akarta, hogy az is legyen, s
a mellett rossz szemmértéke volt, annálfogva hol az egyik, hol a
másik szemöldöke állt feljebb a szükségesnél, fogai feketék voltak
az arczfestéstől, a tulságos czukorevéstől és a pipázástól. A
mellett a legnevetségesebb bizarr szineket és divatokat
<span class="pagenum"><a name="Page_309" id=
"Page_309">-309-</a></span> szedte össze az öltözetéhez, a mi
szüntelen túl volt halmozva szalagokkal és ékszerekkel. S ha
megszólalt, a hangja durva, férfi bariton volt, vegyítve az
indulatkifejezéseknél elcsukló sikoltásokkal. Pedig egész nap
lehetett hallani a hangját. És az félelem volt mindenkinek. Mert a
mibe az a hang kapott, az mindig pör és szidalom volt; mikor
szolgával, szolganővel beszélt, sajátszerű interpunctiókat
használt; a «vessző» (komma) no az volt a vessző, a kettős pont
(colon) pofon jobbról, balról; pont (punctum) a kancsuka.</p>
<p>S ez volt a mindenható kegyencznek az eszményképe, boldogítója,
tündére!</p>
<p>Köztudomású volt országszerte az a varázs, a mivel a bizalmas
államférfit lekötve tartja. S a kinek valami elnyerni valója volt
Szent-Pétervárott, tudta jól, hogy Grusinót útba kell ejtenie; mert
egy jó szó Daimonától többet nyom, mint egy szekérderék
ajánlólevél, meg egy zsák érdem. S e jó szót nem osztogatták
ingyen. Daimona értette a dolgot. S igen jól kidolgozott tariffája
volt nála az osztandó kegyeknek. Mit kell hozni ilyen meg ilyen
fokú államhivatalért? mi jár egy szállítmányi szerződésért? mi a
díja egy érdemrendnek? s mi a váltság egy akaratlan Szibériába
rándulásért, kancsukakiséret mellett, vagy a nélkül? gyalog vagy
szánkóval? Ezt ő mind akkurate meg tudta mondani könyv nélkül.</p>
<p>És bizonyosan nem tartották magukhoz illetlennek az előkelő
főurak és asszonyok mindannyiszor, a mikor szükségét látták,
nyájasan, alázatos arczczal megjelenni a gruzinói úrnő előtt, a ki
nem volt se jobb kézre, se balkézre megesküdött felesége a
kegyencznek, hanem volt egy elcsapott és Szibériába küldött
matróznak a felesége, s kiszolgált markotányosné az izmailovszki
ezredből, a kit a gránátosok a «kancsal Dajna» név alatt
tiszteltek.</p>
<p>És mégis oly teljes mértékben s oly igazán meg tudta hódítani
azt a bölcs embert, a kitől az egész ország rettegett. <span class=
"pagenum"><a name="Page_310" id="Page_310">-310-</a></span></p>
<p>Arakcsejeff csak akkor érezte jól magát, ha letehette a
szentpétervári «vas álarczot», s feltalálhatta a valódi «régi
embert» önmagában a gruzinoi asszony karjai között.</p>
<p>Az udvarnál mindig hidegvérű és alázatos, minden sérelmet,
megaláztatást eltürő, (azért hogy befolyását megtartsa;) sima és
hizelkedő, modorában minden diplomatánál finomabb s belsejében tele
boszuálló szenvedélylyel, féktelen dölyffel és nyers utálattal
minden iránt, a mi vele ellenkezik. Már az maga egy penitenczia
volt rá nézve, hogy folyvást francziául kellett beszélnie, mert az
udvarnál, a társaságokban ez volt a kizárólagos idioma, s a ki ott
oroszul talált megszólalni, koczkáztatta, hogy összeesküvőnek, vagy
pláne «tudóstársasági tagnak» tartják. Pedig ő gyűlölte a francziát
minden porczikájában: nyelvét, viseletét, zenéjét, italát és
diplomatáit, színműveit és philosophiáját. Aztán kénytelen volt
nagyon vigyázni magára: minden szóra, a mit száján kiejt, s minden
pohárra, a mit a száján betölt. Nemcsak azért ez utóbbinál, hogy
mérget ne itassanak meg vele, hanem, hogy annyit ne igyék, a
mennyitől többet találna beszélni, mint szükséges. Mert ismerte a
természetét, hogy ha egyszer bort iszik, akkor kitör belőle
eltitkolt természete. Azért még ascétát is kellett játszania; mert
tudta jól, hogy rá nézve minden asszonyi csáb csak finom tőrvetés,
a miben ellenségei meg akarják fogni. Olyan életet élt, mint egy
remete. Pedig sardanapali vágyai voltak.</p>
<p>Mikor aztán egy-egy rövid időre kiszabadulhatott az udvari
légkörből, haza, a senkitől nem ellenőrzött eleusi barlangba, s
levethette magáról a kényes francziát, öltözetestől, álarczostól
együtt, felvehette a megtagadott őseredeti oroszt, neki ereszthette
rabbá tartott nyelvét annak az igazi novgorodi stylusnak, a melyen
a hajdani köztársaság bojárja szidta a parasztot és a czárt
egyformán; versenyt pörölve a tökéletesen hozzá illő élettárssal, a
kivel reggel összeverekedett, délben összecsókolódott, délután
<span class="pagenum"><a name="Page_311" id=
"Page_311">-311-</a></span> együtt agyalták ketten sorba a
jobbágyot, szolgahadat, sztarosztát, s este együtt itták le
magukat: akkor érezte magát csak boldognak. Itt minden szabad volt.
Daimona versenyzett vele minden kicsapongásban. Ha dühösködött, még
jobban dühösítette, ha haragja epéjét kellett kiöntenie, keresett a
számára élő emberi tárgyakat, s a kegyetlenkedésben asszonyi
kifinomítással segített neki. Mikor a főur Grusinóba hazajött,
éjjel nappal volt lótás-futás, jajgatás, püfölés, aztán evés-ivás,
dorbézolás, táncz, zene, kátrányba mártott s tollban
meghempergetett asszonyok kergetése az utczán, vadászat,
kutyaheczcz, felgyujtott gunyhók, vízbe dobált leányok, bolondok
tréfái, saturnáliák, s egyszer legalább egy «szvacha» (leányvásár).
A szultánának arra is volt gondja, hogy a maga padisahjának egy
bajrám-ünnepet szerezzen.</p>
<p>Alexej Andreovics herczeg saját valódi «én»-jét tartotta ott a
nem szép Daimonánál s ez tette őt kedvesebbé ránézve a világ minden
szép asszonyainál.</p>
<hr class="tb" />
<p>Egy napon a derék Zsabakoff jelent meg alázatos térdfejhajtással
a hatalmas Daimona előtt. Ezuttal nem abban a rongyos öltözetben, a
mihez Puskinhoz beravaszkodott, hanem igen tisztességes úrnak
kiöltözve. Voltak neki különféle jelmezei, a felvett szerepekhez
képest.</p>
<p>Daimonához az hozta, hogy Zsabakoff úrnak tudomására jutott,
miszerint a czár nagy hadsereget fog megindítani a török ellen.
Erről még senki sem tud a kerek földön semmit. Még Arakcsejeff sem.
De egy ember mégis tud valamit. Ez a czár komornyikja. Ugyanaz a
jószivű lélek, a ki Jevgen úrfinak kikölcsönözte egy estére a czár
saját Wladimir-rendjét. Ez «jó barátságból» mást is megtesz.</p>
<p>Zsabakoff úr kedvéért például megteszi azt, hogy összetakarítás
közben belepillant a czár asztalán hagyott iratokba, s a mit
azokból megtudott, a mik még a miniszterekkel <span class=
"pagenum"><a name="Page_312" id="Page_312">-312-</a></span>
nincsenek közölve, azt (nem üti dobra) dobszó nélkül árúsítja el.
(No ezen nem kell megütközni; valahány ház, annyi szokás; hisz az
is megtörtént ebben az időben, hogy az egyetemi tanárok – erga
modicam remunerationem – a rigorosum előtti napon azokat a
kérdéseket kiszolgáltatták a censurandusoknak, a miket másnap fel
fognak nekik adni az examenen.)</p>
<p>Azonban Zsabakoff urat ebben az egész dologban nem az érdekli,
hogy Hellász szabadsághősei fogják-e addig tarthatni magukat
Missolungiban, a míg az orosz sereg segítségükre megérkezik; hanem
csupán csak az, hogy a czár terve szerint az összes katonaságnak,
az eddigi felszereléshez még egy kulacs is adassék, a mire nagy
szükség van a hadjáratban. Tehát kétszázötvenezer bádog kulacs. A
ki ennek a szállítását megnyeri, urrá van téve. A becsületes
komornyik azonban ezt a titkot nemcsak Zsabakoff barátjával, hanem
sok más hasonló barátjaival is közölte, a kik valószinűleg már
csináltatják is nyakra-főre a rengeteg sok kulacsot; mert ennek két
hét alatt ki kell állítva lenni. S valószinű, hogy a ki közülök
elnyeri a megbizatást, nem az lesz, a ki legolcsóbb árt szab, hanem
a ki legjobban ért a főintendatura szekerének a kenéséhez. A miért
tehát Zsabakoff úr idejött, az a kegyes óhajtás, vetné közbe magát
a hatalmas úrhölgy a mindenható főintendáns úrnál, hogy az utolsó
órában venné rá a czárt, hogy az egészségtelen bádog kulacsok
helyett fakulacsok rendeltessenek meg. Akkor a bádog kulacsos
versenytársai mind elesnek. Zsabakoff úr maga marad a versenytéren,
s azt kérhet, a mit akar. Óhajtása nyomatékául egy kis ajándékot is
hozott, a mi nagyon jól fog illeni a bájos úrhölgy homlokára: egy
antik gyémánt ferronièret, melynek rózsája közepén egy igen szép
tüzű solitair ragyog.</p>
<p>– Ez természetesen csak foglaló, mondá a kegyencznő. Ilyen nagy
vállalatnál, tudhatod, hogy nekem a nyereségből osztalékot szoktak
adni. <span class="pagenum"><a name="Page_313" id=
"Page_313">-313-</a></span></p>
<p>– Számból vette ki a szót, kegyelmes asszonyom. Őszintén
beszélek. Igaz ember vagyok. Mindig az egyenes úton jártam. Minek
tagadnám. Én az általam tett árajánlat szerint minden kulacson
nyerek fél «grivát», ebből átengedek kegyelmességednek két
kopeket.</p>
<p>– Hát tudod mit? Szabj olyan árt, hogy nyerj rajta egy egész
grivát s abból adj nekem négy kopeket.</p>
<p>Zsabakoff úr azt mondta, hogy úgy még jobb lesz.</p>
<p>Daimona azonban nem valami nagyon gyöngéd a vendégei irányában.
Tartott a háznál egy szakértő kitanult ékszerészt (az is jobbágya
volt), azt mindjárt oda hivatta s megbecsülteté vele a Zsabakoff
által hozott ékszert, az ajándékozó jelenlétében. Ez volt a szokás.
Az ékszerismerő azt mondta, hogy megér az ezerötszáz rubelt; de
hogyha az a középső solitair nem volna sárga, hanem tiszta fehér,
megérne kétezeret.</p>
<p>– Kend ahhoz nem ért! Förmedt rá Zsabakoff. A sárga gyémánt a
ritkaságok közé tartozik. Azt úgy hivják, hogy «fantaisie». Aztán
az antik. Azt legjobban keresik az uraságok.</p>
<p>– Az igaz, az igaz; hanem azért, ha fehér volna, mégis többet
érne ötszáz rubellel.</p>
<p>– No látod, mondá Daimona. Ezt legközelebb ki fogod cserélni
olyan szebbel és drágábbal. Aztán tudod, jobb szeretem, ha aranyba
lesz foglalva, nem ezüstbe, mint ez.</p>
<p>Zsabakoff megigért mindent s nagy kéz- és lábcsókolások között
eltávozott, mintha ő kapott volna valamit.</p>
<p>Egy pár hét mulva megint visszakerült Zsabakoff úr. Még
nyájasabb, még alázatosabb volt, mint az első alkalommal.</p>
<p>– A hogy megigértem! Ezzel toppant be. Egy ember, egy szó! Itt
hozom az ujdonatúj ferronièrt a helyett a kopott helyett. Ez már
aztán csak gyönyörű. Ezt a követ kell megnézni. Micsoda tüze van!
Milyen tiszta! Igazi <span class="pagenum"><a name="Page_314" id=
"Page_314">-314-</a></span> golkondai brilliánt. Mikor erre a nap
rásüt, az embernek elvesz a szeme fénye.</p>
<p>Addig dicsérte a pompás új ékszert, míg Daimona visszaadta neki
helyette a régit. S átvette az újat cserébe.</p>
<p>– Ezt aztán megbecsültetheted! Tudom, hogy háromezer rubelen
alól meg sem szólal az ötvös. Épen annyi volt. De nem sajnálom
tőled. Csak arra kérlek, hogy most mindjárt írj a kegyelmes úrnak
extrapostán, gyorsfutár által küldd neki a levelet, mert épen most
dől el a dolog. Aztán rád nézve is négy kopek minden kulacs. Oh én
szaladok. Sietek!</p>
<p>Zsabakoff úr aztán még egyszer kegyeibe ajánlva a kulacsok
dolgát, sietett kifelé: szekerébe vágta magát, a mibe három ló volt
fogva, s úgy elvágtatott, mintha kergették volna. Ezuttal nem várta
be, a míg Daimona előhivatja az ékszerészt.</p>
<p>Daimona mindennél sürgetősebbnek találta levelet írni
Arakcsejeffnek a kulacshistoria végett s az nála nehezen ment, mert
a toll nem akart engedelmeskedni a kezében. Csak azután, hogy ez
megvolt, adta át az ékszert a becsüsnek.</p>
<p>Az gyanús szemmel nézte körül a ferronièret, engedelmet kért,
hogy a műhelyébe vihesse azt vizsgálat alá, a mi megtörténvén, azt
az itéletet mondá ki, hogy az bizony testvérek között is megér
három rubelt: a gyémántok csupa strassburgi hamis kő s a foglalat
nem arany, csak similor.</p>
<p>Daimona az első pillanatra meg volt lepetve: el nem tudta
gondolni, megőrült-e ez az ember, hogy őt így meg akarja csalni,
épen akkor, a mikor kétszázezer kulacsról van szó. Hanem aztán meg
haragba jött. Ez mégis otromba csalás. De hallatlan megsértés
azonfelül. Három rubeles similor ékszert, hamis gyémántokkal, a
markotányosnéknak szoktak ajándékozni!</p>
<p>– Sinkó te! kiálta sikoltó hangon Daimona, mire rögtön ott
termett a «mindenes», egy izmos délczeg férfi, <span class=
"pagenum"><a name="Page_315" id="Page_315">-315-</a></span> arczán
félreismerhetlen jellegével a czigány fajnak. Ülj rögtön lóra, végy
magadhoz még három csatlóst, vágtass utána annak az embernek, a ki
az imént innen három lóval elhajtatott, fogjátok el, kötözzétek
meg, hozzátok vissza! Kergessétek, a míg beéritek.</p>
<p>A czigány legény egy percz mulva már lovon ült, nyereg sem
kellett neki, előre vágtatott; a három csatlós alig ért a
nyomába.</p>
<p>Daimona bizonyos volt felőle, hogy az ő Sinkója utoléri röptében
Zsabakoffot.</p>
<p>Azonban alig telt bele fél óra, hogy a három csatlós, Sinkóval
együtt, ugyanazon az úton vágtatva jött vissza felé s mögöttük egy
troika, a miben egy magányos férfi ült. De azt nemhogy ők hozták
volna megkötözve fogolyképen, hanem inkább úgy látszott, mintha az
kergetné őket; pedig csak egyedül volt, de kidugva a fejét a
kocsiernyő alul, egy hatalmas pálczával kegyetlenül fenyegetőzött a
futók felé, azok pedig vágtattak, a hogy a ló birta, ijedt képpel
tekintgetve hátrafelé.</p>
<p>– Micsoda dolog ez? sikongatott Daimona, dühösen futkározva alá
s fel a tornáczon s félrecsapva a fején a főkötőt. Sinkó te!
Kutyafülüek ti! Hát elszaladtatok! Egy embertől el hagyjátok
magatokat kergetni!</p>
<p>El bizony, mert olyan «egy» ember az. Mire a kastély elé ér,
sikerül neki a troika bőrfedelét hátrataszítani, s akkor felugrik
az üléséből s úgy ordít tele torokkal a futók után:</p>
<p>– Gazemberek! Megálljatok! Majd adok én ti nektek: fényes nappal
utazókat kergetni az országúton! Várjatok csak! Száz kancsukát
kaptok egyenkint! Kútgémre huzatlak benneteket. Bojnyikok!
voncsikok, zsiványok!</p>
<p>Ez «ő!» az úr: Arakcsejeff maga.</p>
<p>Daimona erre még dühösebb lett. Lefutott a tornáczlépcsőn az
udvarra, ott állt meg, az érkező elé rikácsolva:</p>
<p>– Miért kergetted vissza az én embereimet? Tolvajt kergettek, a
ki engem meglopott! Hamis ékszert hozott s <span class=
"pagenum"><a name="Page_316" id="Page_316">-316-</a></span>
kicserélte az igazival. Én akarom őt visszahurczoltatni. A
zsiványt.</p>
<p>Dehogy hallgatott rá az úr! Mikor ő a gazembereket szidja, akkor
a füle nem ügyelhet másra.</p>
<p>Egészen veres volt az arcza. Az egyik kezében egy nagy bunkós
botot fogott, a másikban a szijánál fogva egy öblös kulacsot, mikor
a troikából leszállt.</p>
<p>Daimona pedig azt hitte, hogy a megérkezett úr egészen az
események színvonalán áll már, annálfogva, odaszaladva eléje s
megragadva porköpenyege gallérját, csak folytatá a megkezdett égető
kérdést.</p>
<p>– Hisz ez Zsabakoff volt! Tudod? Zsabakoff! Csak nem adtad neki
oda tán még a kulacsokat?</p>
<p>– Kulacsokat? Szólt elbámulva az úr. Nekem – ihol la – csak egy
kulacsom van, s ezzel sem kinálhatok meg senkit, mert üres.</p>
<p>– Oh, hogy a szélvész pusztítson el! A kétszázezer kulacsot, a
mit a hadsereg kap, mikor a török háborúba megindul.</p>
<p>Most még nagyobbat bámult az úr.</p>
<p>– Kétszázezer kulacs, háboru? Lehellj csak rám! Mit ittál
ma?</p>
<p>Az asszony toporzékolt dühében és káromkodott; összehordott
hetet-havat, négy kopeket kulacsfejenkint, kétezer rubeles
karbunkulust, Missolungit és Omer Vrione pasát, mind addig
veszekedve, míg a dühbe hozott úr jól hozzá nem vágta az üres
kulacsot a hátához s félre nem taszította az útjából, melyre aztán
Daimona (minthogy ő valósággal józan volt, s egy józan ember, meg
egy pikós ember soha sem szokott összeveszni, csak két józan, vagy
két kótyagos együtt) hogy sértett tekintélyét helyreállítsa, s
boszuját kitöltse, a maga részéről a szerencsétlen ékszerbecsüsnek
esett neki s annak a fején törte össze a végzetes corpus delictit,
a hamis gyémántos ékszert; minek mondta azt, hogy a sárga gyémánt
nem olyan jó, mint a fehér? ő az oka, hogy a tolvaj visszalopta az
igazi ékszert, s most már szépen elmenekült vele! <span class=
"pagenum"><a name="Page_317" id="Page_317">-317-</a></span></p>
<p>Ilyen volt a szives «hozott Isten» a maga «sweet home»-jába
megtérő államférfinak. A mi különben rendesen így szokott menni,
eltérő változatokkal.</p>
<p>Hanem azért este a vacsoránál kibékültek s akkor aztán megérteté
Daimona az úrral a kulacsok történetét.</p>
<p>– No édes tyúkom. (Ez volt a kegyneve Daimonának.) Ilyenformán
te többet tudsz, mint én, a kinek a hivatalához tartozott a
hadsereg fölszerelésének főintendánssága. Én el vagyok bocsátva az
udvartól. Egészségem helyreállítása végett. Ezt tudta meg a te
Zsabakoffod. Azért csalta vissza tőled az ajándékozott ékszert.
Megtudta, hogy «ilyen» beteg vagyok.</p>
<p>– Hát mi bajod van?</p>
<p>– Az, hogy a czárnak hive vagyok.</p>
<p>– Gyógyulj ki belőle!</p>
<p>– Tudom, hogy vissza fognak hivni rövid időn, s tudom, hogy
visszaesem megint a régi betegségembe.</p>
<p>– Tehetetlen! Csak legalább addig tartottad volna meg a czár
kegyét, a míg ezeknek a kulacsoknak a dolgát elintézted volna.</p>
<p>– Ejh, ne beszélj olyan ostobaságokat. Danolj inkább nekem
valami szépet. Olyan régen hallottam asszonyt énekelni.</p>
<p>És Alexej Andreovicsnak volt kedve Daimona hangját élvezni,
mikor az azt dalolásra fogja. A pávahang ehhez képest hattyúdal!
Hamis, elcsukló, durva hang volt az; de ha az úrnak az tetszett.
Hát maga a nótának a verse, – miben minden végsor így hangzik:
«kést neki!» Ugyan furcsa kis dal. És különös, hogy Daimonának épen
ez jutott most eszébe! De ugyan mi volna benne különös? Ha a
megbukott kegyencz gazdasszonyának épen a forradalmi dal jön a
nyelvére, mikor az urát elkergette annak az ura, elintézetlen
hagyva a kulacsok ügyét. Ez csak elég ok arra, hogy a ki tegnap még
lábáról csókolta le a port az egyedúrnak, ma az arczához vágja a
port!</p>
<p>S a megbukott kegyencz nem szakította azt félbe. Végig
<span class="pagenum"><a name="Page_318" id=
"Page_318">-318-</a></span> hallgatta valamennyi strófáját. Az
utolsó versnél olyan jól esett az embernek – megvakargatni a
hátát!</p>
<p>– Hát te kitől tanulhattad meg ezt a bolondos verset?</p>
<p>– Vasfejű! Hát nem találod ki? Hát nem magad küldted ide hozzám
a czigányleányt – nevelőbe? Mi aztán szépen kineveltük egymást.</p>
<p>– Ah, igaz! Hisz a sok keserű öröm között, a mi itt rám vár,
egyik az ő tréfája! Elkergette a fiamat Archangelszkbe! Még hírt
sem hallottam felőle. Mennyire vitted azóta a leánynyal?</p>
<p>– A hogy te utasítottál. Ha akarsz benne gyönyörködni, mindjárt
behivatom.</p>
<p>– Soha jobbkor!</p>
<p>Daimona intett a talpát vakaró cselédnek, hogy hivja ide
Diabolkát.</p>
<p>Az alatt aztán susogva beszélt valamit Alexej Andreovics fülébe,
miközben festett szemöldökei csak úgy tánczoltak a gonosz jó
kedvtől, a mit az úr teljes mértékben osztott, úgy kaczagott, hogy
egész köhögést kapott miatta s az öklével verte az asztalt. «Nagyon
jó! Fölséges! Pokoli élvezet lesz!»</p>
<p>Mikor aztán a leány bejött, mind a ketten komoly arczot
öltöttek.</p>
<p>Diabolkára alig lehetett ráismerni. Kisasszonyos öltözetet
viselt, hosszú ruhát félkeztyűvel, a mellett orosz hajadon pártát a
fején. A két kezét, orosz illedelmi szabály szerint, eldugva tartá
az öltönye hosszú bő ujjaiban s csak akkor vette elő, mikor kezet
kellett csókolni az úrnak és asszonyságnak. De szemeit világért fel
nem emelte volna, azok lesütve maradtak szemérmesen.</p>
<p>– No hát kedves leánykám, mondá neki az úr, hogy érzed magadat
védasszonyod mellett?</p>
<p>A leány halk, suttogó hangon felelt:</p>
<p>– Istennek hála, a kegyelmes uramnak köszönet azért a
szerencséért, hogy e helyre küldettem, a hol egészen boldog vagyok.
<span class="pagenum"><a name="Page_319" id=
"Page_319">-319-</a></span></p>
<p>Az úr alig fojthatta el nevetését.</p>
<p>– Hiszen te már egészen válogatott szavakban tudsz beszélni.</p>
<p>– Ez nem az én érdemem, hanem a kegyes Prokop tisztelendő úré,
ki nem sajnálta a fáradságot tőlem, hogy oktatásában
részesítsen.</p>
<p>– Ejnye, hiszen te egészen finom, művelt kisasszony vagy már. Te
neked ide kell ülnöd hozzánk az asztalhoz és velünk vacsorálnod.
No, ne szemérmeteskedjél. Te hórihorgos ficzkó! Adj tányért,
étszert a kisasszonynak! Ide, velem szemben!</p>
<p>– Nagy megtiszteltetés lesz rám nézve, érdemetlen szolgálódra,
hogy ha asztalodhoz ültetni kegyeskedel, de bocsánatodért kell
esdenem, hogyha ételt nem veszek magamhoz. A kegyes Prokop atya
vezeklésül hagyta rám, hogy egy egész esztendeig az estebéd helyett
bőjtöt tartsak.</p>
<p>– Ugyan mi vétkedért?</p>
<p>A leány nagyot fohászkodék.</p>
<p>– Oh kegyelmes uram, te tudod azt legjobban, mi az én nagy
bűnöm, a melyet én soha holtomig le nem tudok vezekleni.</p>
<p>S egész töredelmesen lehajtá fejét.</p>
<p>(Igazán megtért ez, vagy csak komédiát játszik?)</p>
<p>– Hát azután mit csinálsz az alatt, a míg mások vacsorálnak?</p>
<p>– Az alatt nekem zsoltárokat kell olvasnom a többiek előtt.</p>
<p>– Ah! Tehát már olvasni is tudsz? És még zsoltárokat. No azt
szeretném hallani. Hozzatok neki egy zsoltárt. No hát ülj ide az
asztal végére s pohár helyett olvass a zsoltárból. Melyik
következik?</p>
<p>A leány leült az asztal-végre, egy kezét az ujjai hegyével
illedelmesen az asztal-szélre téve s a másiknak a mutatóujjával
taszigálva a szótagokat egymásután.</p>
<p>«Ör–ök–öd–be –ur–am –pog–ány–ok j–ött–ek.» <span class=
"pagenum"><a name="Page_320" id="Page_320">-320-</a></span></p>
<p>– Nagyszerű! Hát aztán érted te azt, a mit olvastál? Kik azok a
pogányok?</p>
<p>– A törökök. (A leány kiköpött a szó után, a hogy illik igazhivő
orthodox muszkának.)</p>
<p>– Hát az az «uram» kicsoda?</p>
<p>A leány felállt a helyéről.</p>
<p>– A mi felséges urunk: a czár.</p>
<p>– Hát az az «örököd» micsoda?</p>
<p>– Görögország.</p>
<p>– Nagyon jól van, mondá az úr. No lám, milyen szépen megtanultál
olvasni? Bizonyosan irni is tudsz már? Még pedig úgy, hogy nem
fogja senki a kezedet, mint mikor azt az első leveledet irtad.
Emlékezel még rá? Jól van no! Tréfa volt az! S aztán Daimonához
fordulva szólt, de úgy, hogy Diabolka is hallhassa: Hiszen ebből
egészen tisztességes leányt csináltál.</p>
<p>– Még majd jó keresztyén asszonyt is csinálok belőle, szólt
Daimona.</p>
<p>Diabolka úgy tett, mint a ki nem hallotta azt s tovább
szótagolt.</p>
<p>«Jér–uzs–ál–em vár–os–át elr–ont–ott–ák.»</p>
<p>– Állj elé Sinkó! szólt Daimona a háta mögött álló legényre. No
hát nem derék vőlegényt választottam-e számára?</p>
<p>– Ah! Ez is az én küldöttem. Ez az a bizonyos «bátya?»</p>
<p>– Azért meg is becsültem. Derék egy legény. Nincs olyan hű
emberem, mint ez! Úgy fél tőle az egész parasztság, mint az
ördögtől. Ő az én jobb kezem.</p>
<p>– No akkor képzelem, mennyi korbácsot elnyűtt a más hátán!</p>
<p>– A lakodalmukat én tartom ki, s akkor Sinkót megteszem
háznagyomnak, a Diabolkát pedig belső frajomnak.</p>
<p>– No a nászajándékról meg majd én gondoskodom.</p>
<p>Diabolka csak olvasta az alatt a zsoltárt félbeszakítás nélkül.
Más leány már legalább elnevette volna magát <span class=
"pagenum"><a name="Page_321" id="Page_321">-321-</a></span>
egyszer, mikor a férjhez adásáról beszélnek – a választott
szeretőjéhez.</p>
<p>– De hát most lássunk egy kis tánczot, meg éneket, vacsora
végével! mondá az úrnő, Sinkónak intve.</p>
<p>– Ah! Hát azért csak tud még Diabolka tánczolni is, meg nem
szent nótákat is énekelni.</p>
<p>– Az nem tud már se tánczolni, se énekelni. Annak más hivatása
van. Lesz itt más, a ki tud hozzá.</p>
<p>A mellékajtón tizenkét szép fiatal parasztleány lépett be
lanttal a kezében, valamennyinek az arczán inkább elfojtott
félelem, mint mulatási vágy látszott meg. A hátuk mögött kullogott
Sinkó, egy hosszú ostorral az egyik kezében. A másikkal meg egy kis
púpos hátú törpe embervakarcsot vezetett lánczon fogva, mint a
medvét, a kinek hóna alatt duda volt. Válogatott csúf ficzkó volt:
elől-hátul púpos; nagy idomtalan feje odaszorulva felhúzott vállai
közé; arcza egy rosszul sikerült torzkép, melyet azután, mintha le
akarta volna róla törülni a teremtő keze nyomait, a himlő is
össze-vissza tépett, imitt-amott hagyva meg rajta egy-egy bajusz,
szakáll sertecsomót, a szemek közül csak az egyiket. Utálat
ránézni. Hanem mikor a dudát fujja, akkor tökéletes szörnyeteg.
Annak a nyekegő kecskebőrnek hozzáillőbb fujtatót nem lehetett
volna kigondolni.</p>
<p>– No ez zenének elég remek, mondá az úr, de hát a táncz milyen
lesz?</p>
<p>– Azt várd el még. Az a java.</p>
<p>Sinkó még egyszer kimegy s behozza a ballerina assolutát – a
nyakánál fogva, hogy meg ne haraphassa a kezét.</p>
<p>Ez meg asszonyi kiadásban tökéletessége a szörnycsodának. Törpe
és púpos, s a mellett oly hosszú karjai vannak, hogy szinte a
földet érik. Pisze orra alig látszik, a haja szemöldökéig lenőve, a
szája félrehúzódva, kivigyorgó agyarakkal. S a mellett vadállati
gonoszság minden vonásában. <span class="pagenum"><a name=
"Page_322" id="Page_322">-322-</a></span></p>
<p>Ez fog ballettet tánczolni a főúr mulattatására. Szép aranyos
papiros ruhába van öltöztetve, a mit ha mérgében össze fog tépni,
sem kár.</p>
<p>Be van tanítva tánczra, akár egy majom, s tudja, hogy annak meg
kell történni.</p>
<p>– Fujjad, Vuk! Járjad, Polyka! szól tenyerébe csattantva
Daimona, s a mint a csimpolya rákezdi a nótát, a tánczosnő is
elkezdi a maga balletparodiáját, s csinál olyan piroutteket, hogy a
két karjával (azok a hosszúk, nem a lábai) elsepri maga mellől az
énekkart, mely a dudaszót dalával kiséri.</p>
<p>– Hoppsza! Hoppsza! kiáltoz közbe Sinkó, az ostor hegyével oda
csippentgetve a tánczosnő lábikráiba, ha az nem ugrik elég magasan;
mire a ballerina komikus dühtől fintorgó pofákat torzít. A főúr és
Daimona egymás ölébe dőlnek a kaczagástól, a nagy államférfi, a
finom diplomaták mintaképe, a sarkantyús lábával dobol az asztalon
féktelen jó kedvében s az asztal túlsó végén ott syllabizál a
Diabolka, szemeit fel nem vetve a zsoltárból:
«Hus-ok-te-szent-idn-ek.-Ét-el-ül-vett-ett-ek-A-zerd-e-i-vad-akn-ak.
–» Mintha nem történnék körülötte semmi.</p>
<p>Utoljára a pokolbeli mulatság végén az asszonyi szörnyeteg
megragadta a gallérját a hímnemű szörnynek, s azon módon dudástul
együtt elvitte magával keringőt tánczolni; az még akkor is fujta a
dudát, kidülledt pofával, kimeredt szemekkel; Sinkó pedig pattogott
közbe az ostorral, mint ki lovakat iskoláz.</p>
<p>– No ez is szép pár lesz, mondhatom, szólt tele torokból
kaczagva az úr. Együtt tartsuk meg mind a két párnak a
menyegzőjét?</p>
<p>A miért azután Daimona olyat csipett a karjába, hogy feljajdult
bele.</p>
<p>Másnap mindjárt hozzáfogtak Diabolka menyasszonyi köntösének a
hímzéséhez. Valamennyi jobbágyleány, a ki Daimonát szolgálta, mind
abban fáradt. Diabolkát délben rendesen az asztalhoz ültették, hol
a főúr a vidékről <span class="pagenum"><a name="Page_323" id=
"Page_323">-323-</a></span> összehívott notabilitásokat
megvendégelte. Mindenki szivesen látott vendég volt, a ki elszánta
rá magát, hogy Daimonának kezet csókoljon. Bizony drága ebéd!</p>
<p>De még másra is el kellett szánva lenniök a vendégeknek. Arra,
hogy ha egyszer többet talált inni a házi gazda az elégnél, beléjük
vesz és sorba veri valamennyit. Azért másnap megint csak
visszajöttek s hagyták a hátukat ütni. Nagyon drága ebéd!</p>
<p>Néha aztán a későre nyúlt lakoma egész orgiává fajult, a szép
jobbágyleányok veszedelmére. Ebben sem talált már senki valami
különöset.</p>
<p>Kivételt csak Diabolka képezett. Arról meg van mondva
mindenkinek, hogy arra nem szabad ránézni, mert az menyasszony. És
azonfölül Daimona fogadott leánya, kegyencze. Azt, mikor a mulatság
goromba része következett, elküldték a pópához. Annak a háza volt
egyedül biztos hely a városban. A ki még azonkívül bizonyos volt
felőle, hogy nem kap ütleget, az volt a Sinkó, Diabolka vőlegénye.
Ez is csak azért, mert ő osztotta az ütleget. Ő volt a palota
főkorbácsnoka. Minden vesszőzést, ostorozást, kancsukázást ő
hajtott végre. Hát ilyen a hivatal! A mit az embernek parancsolnak,
azt meg kell tenni. Ha azt parancsolják, hogy csépeljen rozsot, hát
csépel rozsot, ha azt parancsolják, hogy csépelje a muzsikot, hát
csépeli a muzsikot. Elég szerencse ránézve, hogy ő az, a ki üt, s
nem az, a kit ütnek. Még azonfölül czigány is volt, s annak
erősebbek az idegei, mint másnak.</p>
<p>A menyegzőre kitüzött nap előestéjén Daimona felpróbáltatá
Diabolkával a menyasszonyi köntösét, felöltöztette egész czifrára;
úgy mutatta be az úrnak… Az úr nagyon megdicsérte a leányt, s
megveregette az orczáját:</p>
<p>– No látod, mondá neki. Annak örülök, hogy ilyen tisztességes
leány lett belőled. Kiszabadítottalak abból a fertőből, a mibe el
voltál merülve. Úgy-e, milyen jó: becsületes leánynak lenni?
<span class="pagenum"><a name="Page_324" id=
"Page_324">-324-</a></span></p>
<p>Diabolka odaborult a lábaihoz s megcsókolta mind a kettőt.</p>
<p>– Úgy-e, milyen szép dolog menyasszonynak lenni? Most már csak
szereted a Sinkó bátyádat, úgy-e?</p>
<p>A leány elrejté szemérmetesen arczát.</p>
<p>– Hadd látom, hogyan tudod megcsókolni? Hol vagy, Sinkó?</p>
<p>Diabolka sehogy sem hagyta magát megcsókolni. Sinkó várjon az
esküvőig.</p>
<p>– Derék egy leány! dicsérte őt az úr. No most kisérjétek el őt a
pópához, hadd imádkozzék, gyónjon meg, áldozzék meg: reggel aztán
majd érte mennek a nyoszolyók, a násznagyok, meg a vőfények, s
elhozzák. Eredj, kisérd el odáig, Sinkó.</p>
<p>Mikor ez a pár eltávozott, akkor Daimona előhozatta a másik
mátkapárt.</p>
<p>Az is egymáshoz illő két alak volt: Vuk meg a Polyka.</p>
<p>A púpos vőlegény csinos samojéd köntösbe volt öltöztetve, talpig
fókabőrbe, sipkáját két nagy nyúlfül diszítette, a ferdeszájú
menyasszony pedig török odaliszknak volt álczázva, a mi még
rettenetesebbé tette.</p>
<p>– Gyönyörű egy pár! mondhatom, kaczagott az úr. Csak azt
szeretném tudni, hogy ettől a nagy púptól hogy tudják ezek egymást
megcsókolni?</p>
<p>– Arra nincs nekik semmi szükségük, mondá az asszonyság. Elég
hosszúk a karjaik, hogy egymásnak a haját megtéphessék.</p>
<p>S ezeknek nem kellett volna nagy biztatás, hogy próbálják meg
esküvő előtt, egy szóra készek lettek volna a hitvesi gyöngédségnek
ilyetén tanujeleit adni egymás iránt.</p>
<p>– No az fölséges mulatság lesz holnap, szólt Daimona.</p>
<p>– Tökéletes tréfa! mondá az úr.</p>
<p>– Meg vagy elégedve az ötletemmel?</p>
<p>– Remekeltél vele!</p>
<p>– No már most, ha szeretsz, hát tedd azt, a mit én teszek!
<span class="pagenum"><a name="Page_325" id=
"Page_325">-325-</a></span></p>
<p>Mikor ne lett volna erre kész az úr?</p>
<p>Hisz azért szerették egymást olyan nagyon, mert egyik nem
gondolhatott ki olyan bolondot, a mihez a másik társul ne szegődött
volna.</p>
<p>A dobzódás után következett a danolás. Daimona rágyujtott a «kés
dalára». És Arakcsejeff – vele danolta azt is. «Kést neki!»</p>
<p>Mert valamennyi tiltott gyümölcsei között a tudás fájának,
legédesebb az, mikor egy hizelgéshez, hajlongáshoz,
csúszás-mászáshoz szokott udvaroncz, úgy négy fal között, mikor már
csak feje látszik ki a borból, de annak sem a nemesebb része, az
édes ész, neki eresztheti a hangját egy forradalmi dalnak, a miben
az ő urát és annak a szolgáit végigokádhatja.</p>
<p>Tehát: «Kezdjük még egyszer elől!» Hol a pohár? (Mivelhogy a
kiivott pohár a falhoz vágva törött szét egymásután.)</p>
<p>Ekkor azonban a pohár helyett a főpohárnok, Sinkó, egy levelet
nyujt át az úrnak ezüst tálczán, a mit e perczben hozott a lovas
futár.</p>
<p>A levél borítékján már megismeri az irást Arakcsejeff.</p>
<p>S ezzel felugrik a kerevetről, lebontva nyakáról Daimona ölelő
karjait, s elébb megtörli a száját hirtelen s aztán a levelet előbb
a homlokához értetve, tompa hangon mondja Daimonának:</p>
<p>– Add ide az ollót!</p>
<p>– Minek neked az olló? Törd fel úgy!</p>
<p>– Az ollót, ha mondom! rivall akkor az úr dörgő hangon, s
erőszakosan kapja el a Daimona övéről hosszú lánczon lecsüggő
ollót, a mivel aztán a kezében reszkető levél pecsétjét felvágja; s
a közben olyan hangon, mint a kit a hideg ráz, dörmögi: «a czár
pecsétjét nem szokták összetörni».</p>
<p>– A czár? kérdi bámulva Daimona.</p>
<p>Arakcsejeff nagyon hamar elolvashatta a levelet; csak két szó
volt benne az aláiráson kivül: «jöjj azonnal». <span class=
"pagenum"><a name="Page_326" id="Page_326">-326-</a></span></p>
<p>– Hozz vizet! Hideg vizet! kiálta rekedt hangon Sinkónak, s a
mint az egy vederrel hozott eléje, nem tudva, hogy mire kell neki,
azt megfogta két kézzel s úgy ivott belőle hosszasan. Daimona
bámulva nézett föl rá.</p>
<p>– Hát téged mi lelt?</p>
<p>– Mennem kell azonnal, hörgé az úr. Fuss, Sinkó, fogass be.
Tizenkét lovas kisérjen fáklyákkal; egy vágtasson előre, váltott
lovakat rendelni a postaházaknál. Repülj!</p>
<p>– Te el akarsz menni? kérdé Daimona bámulva.</p>
<p>– E pillanatban. A czár parancsol velem.</p>
<p>– S te sietsz az ő parancsára vissza?</p>
<p>– Mint a kozák lova, mikor az ura füttyentését hallja.</p>
<p>– Te itt akarod hagyni a holnapi napra készített ördögi
mulatságot?</p>
<p>– Le kell mondanom róla.</p>
<p>– Te itt akarsz hagyni engem? szólt szemrehányólag a nő. Hát nem
szeretsz többé?</p>
<p>– A czár sajátkezüleg irt nekem! mondá az úr, a levelet Daimona
elé tartva.</p>
<p>– Mit nekem az ő levele! kiáltá fel Daimona s megkapva a bal
kezével a levelet, a jobbjában tartott ollóval belécsippentett,
úgy, hogy egy csücskéjét levágta vele.</p>
<p>Erre az úr oly haragba jött, hogy megütötte Daimona kezét.
Megütötte oly erősen, a hogy haragból szokás ütni.</p>
<p>– Te megütöttél engem! Te megütöttél engem búcsú fejében.</p>
<p>A nő félrefordult s a kerevet vánkosára fektetve arczát, hevesen
sirt.</p>
<p>Az úrnak pedig most nem volt arra ideje, hogy őt vigasztalgassa,
engesztelgesse.</p>
<p>«Seisász!»</p>
<p>– Ez a jelszó: «Azonnal! Azonnal!»</p>
<p>Ha egy tenger volna az útjában, azon is át kellene úsznia, hát
még egy asszonyi könycseppen? <span class="pagenum"><a name=
"Page_327" id="Page_327">-327-</a></span></p>
<p>Végbemehet már a jó mulatság a kettős esküvővel, a főúr nem fog
azon kaczagni.</p>
<p>– Siess! siess! Sinkó! sürgeté a főúr a szolgát. Aztán jer a
szobámba, borotválj meg gyorsan!</p>
<p>A főúr az alatt, a míg Grusinóban időzött, meghagyta a
szakállát, bajuszát nőni, (Daimonának ez így tetszett) s csak
visszatérett borotválkozott meg újra.</p>
<p>– Rám vigyázz, hogy bele ne vágj az arczomba a borotváddal,
mondá Sinkónak, mikor az hozzá fogott. (Más emberre nem merte
rábízni, hogy borotvával járjon a torka körül.) Mert ha megtalálod
vágni a képemet, rögtön főbelőlek.</p>
<p>A két utipisztoly oda volt téve a kezeügyébe az asztalra.</p>
<p>Sinkó ugyan vigyázott is a kezére s elvégezte a borotválást, a
nélkül, hogy megsértette volna a főúr arczát. A mi nagy szerencse
volt Arakcsejeffre nézve; mert a czigánylegény arra volt elszánva,
hogy ha megtalálja őt vérezni, nehogy főbelőhesse igérete szerint,
egy kanyarítással elvágja neki a torkát. Soha közelebb nem járt
Arakcsejeff a sírja széléhez.</p>
<p>Mire készen volt, már ott rázta a csengetyűt az udvaron a három
befogott mén.</p>
<p>Arakcsejeff keblébe dugva a czár levelét, sietett búcsút venni
Daimonához.</p>
<p>Az bezárta magát a szobájába.</p>
<p>– Már lefeküdtem alunni.</p>
<p>– No hát Isten áldjon meg, kedvesem.</p>
<p>Több szóra nem volt idő.</p>
<p>Daimona láthatta az ablakából, hogy vágtat tova az úti hintó,
kisérve tizenkét fáklyás lovastól.</p>
<p>Sötét volt és szakadt a zápor. Olyan idő, hogy ilyenkor még egy
udvari kamarást se kellene kiverni az ajtón. <span class=
"pagenum"><a name="Page_328" id="Page_328">-328-</a></span></p>
<h2>A MI SZIVEN TALÁL, PEDIG NEM KÉS.</h2>
<p>Arakcsejeffet a palotában Galban lovag fogadta, mikor
megérkezett.</p>
<p>– Mi történt idehaza? kérdi a főúr, mialatt úti ruhájából a
díszegyenruhába átöltözött.</p>
<p>– Meglepő fordulatok. A czár leánya temetésén kibékült a
czárnővel, s azóta mindig azt őrzi. Minden diplomatiai művelet
félbeszakadt. A görög küldöttek nem fogadtattak el. A testőrezredek
visszaküldettek koloniáikba.</p>
<p>– S mit beszélnek az asszonyok? Ez a fődolog.</p>
<p>– Az asszonyokhoz most nehéz hozzáférni. A mióta a czár és a
czárnő kibékültek, egyszerre divattá lett Szent-Pétervárott az
asszonyi hűség. Minden herczeg a maga herczegnőjét viszi
kocsikázni. Ghedimin herczegnő is nagy ostentátióval jár a férje
karján s olyan prude viseli magát, hogy alig fogadja az ember
köszöntését.</p>
<p>– Hát Zeneida?</p>
<p>– Az kiesett a kegyből. Tudtára adatott a főudvarmesteri
hivataltól, hogy ha a jövő staggionét más, egészségére kedvezőbb
éghajlat alatt akarja tölteni, ebben magasabb helyről nem
akadályoztatik, a mire ő rögtön visszaküldte kinevezési pátensét;
butorait árverezteti és utazni készül.</p>
<p>S mi volt az oka a kegyvesztésnek?</p>
<p>– Puskin. Azt tudod, hogy neki kellett volna Nariskin Zsófiát
elvenni.</p>
<p>– Azaz, hogy ez csak egy orvosi furfang volt. A beteg leány
életét akarták hosszabbítani s kellemessé tenni azáltal, hogy
menyasszonynak hiresztelték.</p>
<p>– De azért Puskin mégis csak vőlegénye volt, s a czárra nagyon
kellemetlenűl hatott az, hogy Puskin azon a napon, a melyen Zsófiát
temették, meg tudott esküdni a szép Bethsábával, a kit Ghedimin
herczegnőtől elszöktetett. <span class="pagenum"><a name="Page_329"
id="Page_329">-329-</a></span></p>
<p>– Ah! elszöktette a kis «országtalan» királyleányt?</p>
<p>– A czárt bántja e szívtelenség. Ezért neheztelt meg Ilmerinen
kisasszonyra.</p>
<p>– S hogy kerül ebbe Zeneida?</p>
<p>– Ő volt a tanu Puskin esküvőjénél.</p>
<p>– Hogyan? ő maga? A ki Puskint imádta! Ez a nő veszedelmes
jellem.</p>
<p>– Szerencsére nem sok kárt tehet már. Még ugyan kihallgatást
kért utoljára a czártól, de ő felsége azt felelte, hogy nem
hajlandó őt máskép elfogadni, mint a te jelenlétedben.</p>
<p>– No, akkor ez keserves elfogadás lesz! Köszönöm a jó
hireket.</p>
<p>Arakcsejeff sietett az Eremitageba. Délelőtt ott lehetett
találni a czárt.</p>
<p>Sándor érzékenyen nyújtá kezét a visszatért udvaroncznak, ki
éjjel-nappal utazott, hogy hívására megjelenjék.</p>
<p>– Egyetlen és igaz barátom, súgá az uralkodó.</p>
<p>– Nem egyetlen, sire! Az első a czárnő.</p>
<p>– Igazad van. Mi ujra feltaláltuk egymást, s most tudom csak,
hogy egy egész világot nyertem benne vissza. Alig várom a perczet,
a melyben ez irathalmaz közül haza szabadulhatok hozzá.</p>
<p>– Parancsoljon velem, sire!</p>
<p>– Jó is lesz. Ülj te belé a papiroskazalba, a miből én már ki
nem tudok igazodni s intézz el mindent belátásod szerint.</p>
<p>– Föl nem kelek addig.</p>
<p>– Itt van a sok között Ilmerinen kisasszonynak a kérvénye is
utolsó kihallgatás végett. Válaszolj neki a nevemben. Elfogadom őt,
de csak úgy, ha te is jelen lész a kihallgatásnál. Én most megyek a
templomba. Ott találkozom a feleségemmel. Szegény Nariskin
Zsófiának a requiemét tartjuk.</p>
<p>Arakcsejeff úgy tett, mint a ki most hallja ezt először; aztán
csinált e meglepetéshez egy szinpadi jelenetet, mindenféle
<span class="pagenum"><a name="Page_330" id=
"Page_330">-330-</a></span> szemforgatásokkal, a minek a végén
megcsókolta a czár kezét. «A szivemet érzem kiszakadni e
gyászhirre, sire!» (Ő volt az egyetlen ember a világon, a ki e
szerencsétlen gyermek halálhirének örült!)</p>
<p>A czár magára hagyta őt dolgozó-termében, s a kegyencznek
bizonyára nem az volt a legelső dolga, hogy Zeneida kérvényére
válaszoljon. Elébb sok más ügy várt elintézésre. A begyült
irathalmazból vehetni észre, hogy mikor nem érzik otthon a macskát,
czinczognak az egerek! Már megint minden megmozdult, hogy a czárt a
szabadelvüség útjára visszaidézze. Ezekkel el kellett bánni
legeslegelől…</p>
<hr class="tb" />
<p>Zeneidát útikészletei közepett lepte meg egy közelebbi napon
Jakuskin.</p>
<p>– Eljöttem örömömet kifejezni a fölött, hogy ön elutazik
közülünk.</p>
<p>– Sajátszerű neme a búcsuvételnek!</p>
<p>– De érthető. Ön jól jár, hogy elmegy innen. S mi is jól járunk
vele, hogy ön elmegy. Annak a szerepnek, a mit ön játszott, vége
van. S ennek örülök.</p>
<p>– Úgy látszik.</p>
<p>– Arakcsejeff megint visszatért s vas kézzel dolgozik fejünk
felett. Kegyed, szép madonna, szép szerével távolította őt el
innen: finom eszközökkel. Kitünt, hogy a mi athmosphæránkban a
finom cselszövények nem érnek semmit. A régi zsarnok megint
visszakerült. S most már jobban hatalmában tartja a czárt, mint
eltávozása előtt.</p>
<p>– Tapasztalom. Az utolsó kihallgatásra csak úgy kaptam
engedélyt, hogy az az ő jelenlétében történjék meg.</p>
<p>– S ön el fog menni?</p>
<p>– Mindenesetre. Puskin iránt ki kell engesztelnem a czárt.</p>
<p>– Csak azért akar odamenni?</p>
<p>– Mi egyéb dolgom volna még itt? <span class="pagenum"><a name=
"Page_331" id="Page_331">-331-</a></span></p>
<p>– Hát nem azért, hogy Arakcsejeffet még egyszer kiüsse a
nyeregből?</p>
<p>– Semmi eszközöm sincs hozzá.</p>
<p>– No hát nekem van.</p>
<p>– Valami erőszak?</p>
<p>– Már megtörtént. Holnap már ő nem lesz Szent-Péterváron. Én
szivén találom őt, pedig nem is késsel. Már meg is történt a
csapás. El van már temetve. Pedig még nem is tudja. Olvassa ön el
ezt a levelet.</p>
<p>Zeneida arcza az alatt, a míg a Jakuskin által átadott levelen
végigfutott, majd halavány lett, majd kigyuladt. Ajkai a
bámulattól, az elszörnyedéstől nyitva maradtak, mikor átolvasta
azt.</p>
<p>– Ti rettenetes emberek vagytok! rebegé, visszaadva a
levelet.</p>
<p>– Ugy-e? Mi értjük a magunk dolgát?</p>
<p>– S ő nem tud még erről semmit?</p>
<p>– Nincs egy ember, a ki azt tudtára merné adni. Nekem maga írta
ezt Diabolka. Én lemásoltam e levelet s az egészet elküldtem a
Szofieszkája pósta útján, a czárnak czímezve. Hadd tudja meg az ő
szájából. Vagy, a mi még valószínübb, ha ő bontogatja fel a czár
leveleit, hadd jusson így a kezébe. Ah, Zeneida! Ha azalatt kapná
meg ezt a levelet, a míg ön a czár előtt a kihallgatáson jelen van!
Hogy ön láthatná őt abban a pillanatban! Ah, ennek a jelenetnek
gyönyöreért én önt tudnám irigyelni.</p>
<hr class="tb" />
<p>Zeneida másnapra volt rendelve a fogadtatásra.</p>
<p>A czár rendesen délután öt óra felé jött be a Mon Plaisirből s
akkor egy rövid órát töltött az Eremitageban. (Ez a Téli palota
melletti kedvencz tanyája II. Katalinnak.) Itt volt a könyvtára, a
melyben dolgozni szokott; igen egyszerű butorzatu terem; ide hozták
fel a Zsófia postával érkezett leveleit is. Az egész terem
Arakcsejeff rendelkezésére volt most bocsátva, ki reggeltől estig
ott dolgozott, egyedűl intézve az egész óriási birodalom sorsát
<span class="pagenum"><a name="Page_332" id=
"Page_332">-332-</a></span> – a czár nevében. Kül- és belpolitika,
vallás, nevelés, kereskedelem, pénzügy, mind az ő akaratától
függött; a miniszterek, helytartók csak az ő bábjai voltak.</p>
<p>Sándor tudni sem akart semmiről: olvasatlanúl aláírt mindent, a
mit Arakcsejeff eléje adott. A mit az félredobott, az hiába volt
megírva.</p>
<p>E napon is ott dolgozott a kegyencz a czár íróasztalánál, míg
Sándor nyugtalanúl járt fel s alá a szobában. A mai napra nem volt
másnak kihallgatás adva, csak Ilmerinen kisasszonynak.</p>
<p>Zeneida a rendelt órában megjelent. Egész gyászba volt öltözve,
a mi a rőtszőke hajzatához annyira viszályozott.</p>
<p>A czár eléje ment, de nagyon hidegen fogadta. Arakcsejeff úgy
tett, mintha rá sem ügyelne; a szemét sem vette fel az előtte
kitárt papírból.</p>
<p>– Ilmerinen kisasszony, mondá Sándor, ön személyesen akart velem
még egyszer szólani. Mondja el, mit kiván?</p>
<p>– Bocsásson meg vakmerőségemért, sire! de egy iratcsomagot kell
felségednek átadnom, a melyet küldője azzal az utasítással bizott
rám, hogy azt csak felségednek és csak személyesen nyujtsam át. Ez
iratcsomag – a megdicsőült Nariskin Zsófia naplója.</p>
<p>A czár nagyot sóhajtott s azt rebegé:</p>
<p>– Szegény gyermek!…</p>
<p>– Ez volt utolsó kivánsága, s ezt nekem teljesítenem
kellett.</p>
<p>– Ön tehát ott volt ő nála utolsó órájában?</p>
<p>– És még azontúl is. Ő hivatott magához.</p>
<p>– Ön fogta le a szemeit?</p>
<p>Zeneida csak némán intett.</p>
<p>– Köszönöm önnek. Szólt a czár, s átvéve a finom, fehér tokba
kötött naplót, kezét nyujtá Zeneidának, egy langymeleg, puha,
elernyedt kezet minden szorítás nélkül.</p>
<p>Zeneida megcsókolta a kezet. <span class="pagenum"><a name=
"Page_333" id="Page_333">-333-</a></span></p>
<p>– Van önnek valami kivánata, Ilmerinen kisasszony?</p>
<p>– Az az egy kivánságom van, Sire: kegyeskedjék Zsófia naplójából
elolvasni a három utolsó lapot, a míg én itt vagyok.</p>
<p>A czár a háta mögé nézett, mintha azt akarná látni, hogy
megengedi-e azt Arakcsejeff? S aztán rászánta magát a kérelem
teljesítésére. Felbontá a naplót s olvasott.</p>
<p>Összeharapta az ajkait, hogy el ne árulja elérzékenyülését.</p>
<p>Hanem Zeneida tudta jól, hogy mit olvas a czár? Előtte a szöveg
minden szava ismeretes volt. Azok az utolsó kuszált sorok, a miket
egy boldogtalan gyermek ír vonagló kezével, ki a halál hideg
ölelését várja s rettegi és óhajtja; s mikor a czár az átolvasott
utolsó lapból Zeneidára feltekintett, azt látta, hogy annak a
szemei megteltek könynyel.</p>
<p>Csendesen ingatta a fejét s nagyot sóhajtott.</p>
<p>– Ön ezt azért kivánta velem elolvastatni, ugy-e bár, hogy
Puskint tisztára mossa előttem. «Ő» akarta ezt így! Nagy, nemes
lélek volt!</p>
<p>– Valóban az volt, Sire!</p>
<p>– Ő kivánta, hogy Puskin azt tegye, a mit tett, s Puskin csak az
ő végóhajtását teljesíté.</p>
<p>– Nem tehetett máskép.</p>
<p>– Elhiszem. Nem tehetett máskép. És én mégsem tudok kibékülni
azzal a gondolattal, hogy azt megtehette! Hogy abban az órában, a
melyben az egyik menyasszonya arczát a szemfödéllel letakarta, a
másiknak a menyasszonyi fátylával le hagyta takarni magát. Hiszen
úgy kellett tennie. De még is emberi észtől átérthetetlen gondolat,
hogy egy órai időközben megférhessen egy örökkévalóság, hogy egy
óra elég legyen arra, hogy valaki a jégsarktól az egyenlítőig
repüljön! Egy óra elég legyen arra, hogy valaki egy kedves halottat
elsirasson s egy élőt elszeressen! <span class="pagenum"><a name=
"Page_334" id="Page_334">-334-</a></span></p>
<p>– De hátha régen szerette azt?… szólt Zeneida szeliden.</p>
<p>– Mit szól ön?</p>
<p>– Hátha az, a mit a megdicsőűlt halott iránt érzett, nem volt
egyéb, mint imádat, mint végnélküli tisztelet egy túlvilág lakója
iránt, ki szárnyaival már akkor az égben volt, a midőn őt
megismeré? Ha mind az a ragaszkodás, gyöngédség, hódolat, a mit a
jegyes imádottjának lábaihoz rakott, csak egy szentnek hozott
áldozat volt, azért, hogy ne hagyja még itt e földet?</p>
<p>Sándor a homlokára ütött ujjai hegyével.</p>
<p>– Igaza van önnek. Hisz ezt én nem kérdezém ő tőle soha. Soha
sem kérdeztem meg, hogy «de hát több-e az, mint ábránd?» egy beteg
leánynak az álma? Ő csak engedte magát ez álom rémei közé
besoroztatni. Ennyi az egész. És szivében mást szeretett. Ő érte
csak feláldozta magát. Hiszen, a mit én teszek, az mind hiba, s a
mi hiba történik, azt mind én teszem.</p>
<p>S ezt nem a keserüség hangján, de a meggyőződés szomorú
mélaságával mondá az országok ura. Szánni való volt.</p>
<p>Hirtelen odafordúlt Zeneidához.</p>
<p>– Kivánja ön tehát, hogy visszavegyem a tilalmat Puskin
visszatérése ellen?</p>
<p>– Nem, Sire. Ő ott van jó helyen, a hol van. A ki jót akar neki,
az azt kivánja, hogy legyen távol innen és legyen boldog.</p>
<p>Ez meglepte Arakcsejeffet. Ledobta a tollat a papírra s
felnézett Zeneidára.</p>
<p>– Hát magára nézve nincs önnek semmi kivánsága? kérdé a
czár.</p>
<p>– Én holnap elhagyom Szent-Pétervárt, Sire.</p>
<p>– S nem kivánja ön, hogy kinevezési patensét visszaküldjem?</p>
<p>Hahó! Mint emelte fel e szóra a leány azt a büszke homlokot. Ő
is királyné. Megmutatta. <span class="pagenum"><a name="Page_335"
id="Page_335">-335-</a></span></p>
<p>– Sire! A hol velem egyszer azt tudatták, hogy jelenlétem
kellemetlen, onnan én elmegyek.</p>
<p>Ez vakmerő szó volt! Határos a feloniával! Így nem szoktak
beszélni a minden oroszok czárjai előtt! A kegyencz felugrott
helyéből s a méla koronás fő helyett ő felelt meg a kevély
hölgynek.</p>
<p>– Tudja meg, kisasszony, hogy vannak kötelességek, a mik nem
szünnek meg a sértett önbecsérzeténél; s ezek közé tartozik a
hódolat azon trón, azon uralkodó iránt, a kinek ön köszönheti
minden hirét.</p>
<p>Zeneida keble hullámokat hányt, rózsaszínü orrczimpái tágultak,
mint a farkassal küzdeni kész vad czebráé, nagy, világgyujtogató
fekete szemei elemészteni készültek a kegyenczet; az ajka
reszketett, mint a hidegleléstől.</p>
<p>– Kegyelmes úr… lihegé… Vannak emberek, kik a jóltevőjük iránti
háladatosságot elviszik magukkal még a föld túlsó felére is; a kik,
ha szerencsétlenek voltak elveszteni felséges pártfogójuk kegyét,
azért még nem mennek haza a «kés dalát» énekelni!</p>
<p>Ez egy olyan kegyetlen csapás volt Arakcsejeff fejére, hogy
jónak látta visszaülni az asztalhoz, s úgy tenni, mint a ki nem
tartja érdemesnek ez insinuatio ellen egy szót is felelni. (De hát
tudna ez a hölgy valamit? Tán neki is volnának titkos kémei? Tán
Diabolka? Hisz a czigányleány már írni is tud.)</p>
<p>A megnémult kegyencz helyett aztán a czár vette fel a lándzsát.
Úgy illett. Ha a szolga megvédte az urát: az úr megvédi a
szolgát.</p>
<p>– Nagyon rossz helyen alkalmazta, Ilmerinen kisasszony, keserű
észrevételét. Ha van férfi Nagy-Oroszországban, a ki tökéletes
mintaképe a hűségnek és alattvalói ragaszkodásnak, úgy ő az! Ő, ki
velem járt csatáimban, s megosztott velem minden vészt, és a
dicsőségből nem kért részt magának soha. Ő, ki ébren marad, azért,
hogy én alhassam; a ki az egész világgal daczolt, azért, hogy engem
megvédjen, a ki egyedül maradt meg mellettem, <span class=
"pagenum"><a name="Page_336" id="Page_336">-336-</a></span> mikor
mindenki elhagyott: ez Arakcsejeff. Hányszor kellett kiszenvednie
hűsége legnehezebb próbáit? Hányszor kényszerítettek ellenségei,
hogy őt eltávolítsam magamtól! Mikor hívtam, újra itt volt, s nem
panaszolt soha. A szivére sujtottam. Száműztem egyetlen fiát. S ő
azt mondta: igazságod volt, kezemet csókolta és hívem maradt. Ez
Arakcsejeff.</p>
<p>De ebben az uralkodói elismerésben mind nem gyönyörködhetett már
a kegyencz, mert a mint az asztalhoz leülve, azzal akará megvető
közönyét tanusítani, hogy a Zsófia postával érkezett leveleket
bontogatta fel, épen a kezébe akadt az, a mit Jakuskin közlött
Zeneidával. A mint abba belepillantott, az úgy magához ragadta
figyelmét, hogy attól még (hihetetlen!) a czár ajkáról feléje
hangzó magasztalást se hallotta meg.</p>
<p>És Zeneida látta ez arczot egyszerre pokoli kíntól eltorzulni,
az ijedelem, a névtelen rémület vonaglásaitól fintorgatva, egy
őrületes kisértet-lárvává átalakúlni; látta, a mint haja
felborzadva meredt szanaszéjjel, ajkai elkékültek és szemei
kimeredtek fehér karikáik közül.</p>
<p>– Jaj nekem! ordítá fel egyszerre oly vadállati hangon, hogy a
czár ijedten fordúlt vissza. Arakcsejeff a levelet mindkét kezével
a szivéhez csapta, mint a hogy a veszett eb szőrével gyógyítják
annak a marását, mint a hogy az összetört skorpióval gyógyítják
annak a csípését, s azzal felszökött a helyéből. Jaj nekem, jaj,
hogy én idejöttem! Hogy én nem voltam ott akkor!</p>
<p>S rohant, mint egy őrült, kifelé.</p>
<p>A czár csakugyan azt hitte, hogy kegyenczét őrülési roham lepte
meg, s útját állta.</p>
<p>– Alexej Andreovics… mi lelt? Hová futsz?</p>
<p>– Bocsásson fölséged! Futnom kell Grusinóba.</p>
<p>– Te itt akarsz most hagyni engemet? Az államügyeket? Az
országot?</p>
<p>Zeneida összefont karokkal állt Arakcsejeff előtt s úgy nézett
annak az arczára. <span class="pagenum"><a name="Page_337" id=
"Page_337">-337-</a></span></p>
<p>Ettől a tekintettől a kegyencz egy pillanatra kijózanodott;
arczára visszakényszeríté vas ridegségét, s engedte, hogy a czár
karjára tegye marasztaló kezét, küzdött az álarcz az igazi
emberével.</p>
<p>Ezúttal az ember maradt az álarcz fölött a győztes.</p>
<p>Homlokon üté magát öklével, a miben az összegyürt levelet tartá
s azzal az őrjöngés hangján ordíta fel:</p>
<p>– Mit bánom én most Oroszországot! Mit bánom ezt az egész czudar
planétát! Mit nekem most a czárok és az Istenek! Ha ezt meg hagyták
történni! Jaj nekem!</p>
<p>S azzal eltaszítva magától a czár kezét, elrohant, végig ordítva
a termeken, mint egy halálra sebesült. A czárhoz irt levelet is
magával vitte.</p>
<p>– Mi történhetett ez emberrel? szólt a czár elbámulva.</p>
<p>Hisz ő épen e perczben magasztalá őt fel oly tényekért, a mik
csak egy emberben egyesülhettek oly tömegesen, s most ez az egy
ember engedi magát egy olyan durva, erőszakos kitörés által
elragadtatni, a mit egy ember sem próbálna megtenni nem az orosz
czár, de a legkisebb duodecz uralkodó fejedelem szobájában sem!</p>
<p>Tán ennek a leánynak a szemében van valami olyan megverő igézet
(ez nézett folyvást rá), a mitől a józan emberek megbolondulnak,
hogy felugráljanak helyeikről s odavágják az uralkodóik lábaihoz az
ország pecsétnyomóját, s azt mondják, mi gondom nekem a te
országodra, te rád magadra és a te isteneidre!</p>
<p>Tekintete kérdeni látszott Zeneida arczától a titkot.</p>
<p>A művésznő vissza akart húzódni.</p>
<p>– Maradjon ön!</p>
<p>– Ha felséged kívánja: maradok és nem utazom el.</p>
<p>– Mit tud ön, mi lelte ezt az embert?</p>
<p>– Én tudom, hogy mi lelte.</p>
<p>– Beszélje el. <span class="pagenum"><a name="Page_338" id=
"Page_338">-338-</a></span></p>
<h2>A GRUSINÓI COMITRAGOEDIA.</h2>
<p>A kettős menyegzőnek meg kellett már tartatni, mert az egész
vidék népsége fel volt csődítve másnapra nászseregnek. A grusinói
kastély udvara már korán megtelt bámészkodó jobbágy-néppel. Volt is
miért kiváncsinak lenni.</p>
<p>A legszebb és legcsúfabb mátkapárt kellett ma oltárhoz
vezetni.</p>
<p>Nagy volt az előkészület: három nappal előbb hozzáfogtak a sok
nemzeti sütemény készítéséhez, hosszú lugasok voltak felállítva az
udvaron a vendégsereg számára, a kapubejárat egy diadalívvé lett
átalakítva koszorúkkal és színes papiros átlászókkal. Az udvar
közepén volt egy lépcsőzetes állvány, letakarva czifra kecskeszőr
szőnyegekkel, azon volt az asztal, a Szűz Mária-képpel, a letakart
tállal, melyben a jegygyűrűk vannak, a kelyhekkel, a sóval és
kenyérrel, a mik mind szükségesek az esküvő előtti ceremoniához.
Mert még az is sok teketoriával jár, míg a házasulandó fél odáig
eljut, hogy a pap kezébe kerül. Annak még odáig sokat kell kiállani
a násznagyaitól, a vőfélytől, a nyoszolyóitól, meg az
örömanyától.</p>
<p>Az örömanya igen nagy szerepet játszik. A templomajtóig ő
parancsol.</p>
<p>Ezúttal Daimona az. Ő adja férjhez a maga rabnőit a maga
rabszolgáihoz: ő az anyjuk. Számára van felállítva az a magas
karszék ott az emelvényen.</p>
<p>Az első harangszóra megindul a szertartás. A pópa háza felől
előhozzák a leányok a felöltöztetett menyasszonyt. Diabolka
menyasszony köntöse csak úgy ragyog a skofiumos himzéstől, karcsú
derekán drága öv, ötsoros aranypénzfűzér a nyakán; pártája csupa
csillogó kő. Az ember azt hinné, valami herczegasszony.</p>
<p>Más oldalon a kürt és balalajka szólal meg, s a vőfélyek és
legénység kisérik a vőlegényt, Sinkót, kinek hosszan <span class=
"pagenum"><a name="Page_339" id="Page_339">-339-</a></span>
vállaira omló csigákba göndörült szénfekete haja, az orosz
népviselet daczára is, elárulja keletindus eredetét.</p>
<p>A vőfélyek versben köszöntik fel a szemközt jövő menyasszonyt,
vőlegényt s azzal felvezetik őket az emelvényre.</p>
<p>Akkor aztán az ólak felől valahonnan előhozzák a másik
mátkapárt. Azokat éktelen zsivaj, rikongató csimpolyaszó kiséri
idáig. A nászpompa, a mibe vannak öltözve, még nevetségesebbé teszi
mind kettőt. Ezeket gúnymondatok fogadják, a mi azoknak nagyon
tetszik: erősen fel vannak már pálinkázva mind a ketten, s sorba
csókolják, a kit megfoghatnak. Csak mikor egymáshoz kerülnek, akkor
fintorítanak torzpofát egymásra, s a míg a lépcsőn felhaladnak, a
menyasszony nagyot csíp a vőlegény karjába, az pedig a fél lábával
odarúg hozzá.</p>
<p>Azokat is odaállítják az asztal mellé, úgy, hogy a két vőlegény
és a két menyasszony az asztal szögletét foglalja el.</p>
<p>A második harangozásnál aztán leszáll a kastély tornáczlépcsőjén
az örömanya, egész kiséretével: tizenkét szép rableánynyal, a kik
mind fehérbe vannak öltöztetve. Azok a lépcsőzet két oldalán állnak
fel; ő maga pedig felmegy az emelvényre, sorba csókoltatva az
emberekkel kezeit, a kik a sorfalat képezik útjában, s ott
elfoglalja a trónusát.</p>
<p>Egész királynénak van öltözve, bársony palásttal, gyöngyös,
aranyos nyuszt süveggel; az arcza kifestve fehérre, pirosra.</p>
<p>Ő kezdi el a szertartást.</p>
<p>– Sinkó! Mit hozasz a menyasszonyodnak mátkatálul?</p>
<p>Sinkó elsorolja, a mit nászajándokul szánt.</p>
<p>– Két tarkára festett nyoszolyát, egy rókaprémes bundát karassia
posztóból, egy selyem pruszlikot ezüst gombokkal, egy szironyos
sarafánt, egy gyöngyös kokosnikot, két pár piros csizmát, «egy»
himzett gyolcsinget, tizenkét czintányért, meg egy tálat, meg egy
aranycsipkés főkötőt fátyollal, ha jól viseli magát. <span class=
"pagenum"><a name="Page_340" id="Page_340">-340-</a></span></p>
<p>Mindezek a vőfélyek által odahordatnak s egyenkint fel lesznek
mutatva a násznép előtt.</p>
<p>A menyasszony válasza aztán viszont az ő általa hozott
ajándékokból áll: öltözetek, ékszerek, házi bútorok; miket
berekeszt egy csomag nyirfavessző, «ezzel pedig verjen meg, ha
rosszúl viselem magamat».</p>
<p>Most következik a másik mátkapárra a sor.</p>
<p>– Hát te, Polyka, mit hozasz a vőlegényednek?</p>
<p>De már az a szép összeválasztott pár nem engedi azt, hogy egyik
a másik előtt szóljon, hanem kikapkodják egymás szájából a szót s
röhögve vágnak egymás elé.</p>
<p>– Én egy rongyos szürt.</p>
<p>– Én egy folt hátán folt tulupot.</p>
<p>– Egy lyukas vaskondért.</p>
<p>– Egy rongyos szoknyát, a miben kilencz macska se fogna meg egy
egeret.</p>
<p>– Egy üres korsót, a miben valaha pálinka volt.</p>
<p>– Egy dunnát, a minek nincs czihája s csak toll kell még
bele.</p>
<p>– Én még egy nyenyuska köntöst, a melyiknek «ujja hijja, gallér
hijja, egy csepp alja sincsen!» Hozzám jösz-e, kincsem?</p>
<p>A násznép majd megvesz nevettében a mátkapárbeszéd alatt.</p>
<p>– No meg aztán tizenkét pár «dubinát!» kiált röhögve a
vőlegény.</p>
<p>– Dejsz «két vége van annak!» nyerít vissza a menyasszony.</p>
<p>Ez a fényüzési czikk pedig, amit mindjárt tizenkét pár számra
szereznek be, ez a gyöngéd hangzású «dubina» annyit jelent más
egyéb barbár európai nyelven, hogy «pálcza!»</p>
<p>«Megtalálta zsák a foltját! Eczetes korsó a dugóját! No ugyan
meg!» Zsibongja az egész násznép.</p>
<p>– No hát váltsatok már most gyűrűt, szól Daimona a párokhoz. Itt
a letakart tálban vannak a jegygyűrűk. Az <span class=
"pagenum"><a name="Page_341" id="Page_341">-341-</a></span> egyik
páré arany és ezüst; a menyasszonyé az arany, a vőlegényé az ezüst,
a másik mátkapáré vörösréz és ólom. Kiki válaszsza ki a magáét.</p>
<p>Az örömanya feltakarta az ezüst tálról a selyem takarót s inte
Diabolkának, hogy kezdje ő el.</p>
<p>Diabolka kivette a tálból az arany- és az ezüstgyűrűket, az
aranyat felhúzta a saját ujjára, az ezüstöt pedig odanyujtá
Sinkónak.</p>
<p>Hanem Daimona megfogta a kezét.</p>
<p>– Nem úgy lesz az! Te az ezüstgyűrűt adod Vuknak, Sinkó pedig a
veresréz gyűrűt a Polykának. Mert Vuk a te vőlegényed, Sinkó pedig
a Polykáé. Így van ez elrendelve.</p>
<p>Óriási hahota követte e szavakat. Ez már aztán fölséges tréfa.
Kiki párjával! A Vuk a Diabolkával; a Polyka a Sinkóval! Az
örömanyának joga van úgy házasítani össze a rabjobbágyait, a hogy
neki tetszik. Azoknak a teste az övé, akár a lónak és a szamárnak a
teste. Úgy párosíthatja őket össze, a hogy neki tetszik.</p>
<p>A vendégsereg röheje még hangosabbra lázadt, a mint a két részeg
szörny, az örömanyának a buzdító szavaira, egyszerre nagy örömmel
rohant a neki rendelt deli párhoz. Csupa tréfa volt elnézni, a hogy
a ferdeszájú Polyka hosszú karjaival a Sinkó fejét igyekezett
magához lehúzni, hogy megcsókolja; az meg minden módon arra
forgatta a képét, a melyik oldalán a Polyka pofájának nem volt
szája. A másik vőlegény pedig, a púpos, törpe, minthogy a síkról
nem érhette el a Diabolka arczát, felugrott az asztalra, s onnan
nyujtotta feléje a karjait.</p>
<p>A röhögést csak az zavarta meg aztán, mikor a bomlott nászhad
láttára Diabolka mind a két kezével olyat taszított a neki szánt
vőlegény mellére, hogy az hanyat bukfenczezett, le az asztalról,
emelvényről, a násznép közé kalimpázva.</p>
<p>No ebből baj lesz!</p>
<p>Daimona egy furia dühével ugrott az asztalhoz, s öklével nagyot
ütött rá. <span class="pagenum"><a name="Page_342" id=
"Page_342">-342-</a></span></p>
<p>E csattanásra ketté volt metszve a néző sereg szájában a
hahotázó hang. A vigyorgás még ott volt az arczokon, de a nevető
szájban a nyelv megzsibbadt.</p>
<p>Nem tréfa ez már!</p>
<p>– Te nem akarod elfogadni a neked szánt vőlegényt? rikácsolá
dühösen Daimona.</p>
<p>– Nem! kiálta vissza a leány, lábával dobbantva.</p>
<p>– Te kutya! Te czigány ördög! Még szembe mersz velem állni? A ki
a szemétről szedtelek föl.</p>
<p>– Hát eressz vissza a szemétre.</p>
<p>– Meg lesz! Ha te neked nem kell a vőlegényed, a kit én adok,
akkor vesd le a menyasszonyköntöst is, a mit én tőlem kaptál, s
vidd el a czigánygúnyádat, a miben idehoztak.</p>
<p>Diabolka szótlanul ölté le magáról a drága himzett öltönyöket s
lerakott mindent a földre, még a hajfonadékaiból is kifejté a
selyemszalagokat, míg egy ingben maradt.</p>
<p>– Még az az ing is az enyém, vesd le!</p>
<p>A leány arcza mélyen elpirult. Diabolka megtanult pirulni. Ez
volt a czél: felébreszteni benne a lelket, hogy tudja meg, milyen
fájdalmas a «szégyen.»</p>
<p>– Ennyi ember előtt! rebegé.</p>
<p>– Hátha a piacz közepén kötnek majd ki a pellengérhez, ott még
több ember meglát! Van is neked mit szégyenlened! Te «város füle»,
«falu farka», «kocsmaczégérek virága!»</p>
<p>– Adasd ide előbb a rongyaimat!</p>
<p>– Mindjárt megkapod! Most keresik a kaczat közt. Nos, leveted,
vagy letépessem rólad?</p>
<p>A leány végig ereszté termetén az utolsó leplet s aztán két
karjával eltakarta az arczát és sírt.</p>
<p>– Hahaha! kezdé Daimona a kaczagást, s erre aztán a durva
nászhad is rákezdé a nevetést. Ugyan szép menyasszony!</p>
<p>S ez a kaczagás milyen nagyon fájt. A «Skrossz stoi»
<span class="pagenum"><a name="Page_343" id=
"Page_343">-343-</a></span> (a vesszőzés) talán nem fáj jobban az
elítéltnek, a ki hétszer alá, hétszer föl sétál a sorfal között,
mint ez a megalázás, ez a kikaczagás annak a leánynak, a ki hozzá
szokott már, hogy tekintsék, mint az úrnő kegyenczét, benső
barátnéját, tisztességes kisasszonyt.</p>
<p>– Add vissza a ruháimat! dörmögé Diabolka Daimonához.</p>
<p>– Majd mindjárt megkapod, csak várj! A czigányöltözetnek még
kiegészítő része is van. Elébb egy öltözet korbácsot kapsz a
vakmerőségedért! Sinkó! Jőjj elő!</p>
<p>Magát a bátyát, a szeretőt, a vőlegényt szólítá.</p>
<p>Sinkónak még vőlegény korában is oda volt dugva az öve mellé
hivatali jelvénye, a kurta nyelű korbács. A parancsszóra előhúzta
azt onnan.</p>
<p>– Vágjad! parancsolá Daimona.</p>
<p>A leány rémülten tartá két kezét maga elé.</p>
<p>– Bátyám! Te meg tudsz engem ütni?</p>
<p>Annyira jutott, hogy félt a veréstől. Vagy talán csak attól
irtózott, hogy Sinkó kezétől kapja azt.</p>
<p>A czigánylegénynek nem volt elég kemény szive azt megtenni.
Eldobta a korbácsot kezéből.</p>
<p>– Fölveszed? kutya! rivallt rá Daimona, vagy szilaj lófarkára
köttesselek vele együtt? Sújtsad, a míg azt nem mondom: «elég!»
Ötvenet én értem, ötvenet Jevgen úrfiért.</p>
<p>Sinkó újra felvette a korbácsot.</p>
<p>A leány erre kétségbeesetten veté magát Daimona lábaihoz,
kegyelemért esdő zokogással ölelve át annak térdeit.</p>
<p>– Ah! Ide jöttél jó helyre, utálatos! szólt fogcsikorgatva
Daimona s a lábainál görnyedő leánynak megragadva a két hosszú
hajtekercsét, odakiálta Sinkónak:</p>
<p>– Most sújtsd!</p>
<p>A czigánylegény erre egy ugrással ott termett előtte, mint egy
párducz, s baljával megragadva Daimona torkát, jobbjával kirántá
öve mellől a kést.</p>
<p>Daimona ijedten ereszté el Diabolkát s védelemre emelte
<span class="pagenum"><a name="Page_344" id=
"Page_344">-344-</a></span> a karját. A rabszolga kése a vállába
döfött le: hogy a vér egyszerre magasra szökött fel belőle.</p>
<p>– Héj! Szolgák! Fogjátok meg! Segítsetek! rikácsolá a nő.</p>
<p>Egy ember nem mozdult a tömegből. Daimona látta, hogy magára van
hagyva. Erős asszony volt, tudott küzdeni, kiszakítá magát a szolga
kezéből, ellökte azt magától s leugorva az emelvényről futott fel a
kastély lépcsőin.</p>
<p>Sinkó utána.</p>
<p>És egy kéz nem nyúlt Sinkóhoz, hogy visszatartsa. Az egész nép,
a szolgasereg elnézte, hogy rohan a futó úrnő után, hogy sebesíti
azt meg újra. A nő visszafordúl s elkezd vele dulakodni; a kés újra
sebeket ejt rajta, s ő újra ellöki magától megtámadóját. Aztán
odamenekül a leánycselédei közé: «segítsetek! oltalmazzatok!» Azok
bedugják a füleiket kezeikkel, hogy ne hallják a sikoltását.
Mindenki gyűlöli.</p>
<p>Azután látják őt végigfutni a hosszú folyosón, sikoltozva;
nyomában a véres gyilkos. Nem sietnek a segélyére.</p>
<p>A folyosó végén van egy szent szobor. Ahoz menekül, annak térdét
öleli át. Az sem mozdítja a kezét a megszabadítására.</p>
<p>Végre a tornácz mellvédéhez fut s onnan akar alá ugrani. Ott
azután végre eléri a gyilkos. Az egész népség látja őt, Grusino
úrnőjét féltesttel aláfordulni a mellvéd párkányán, halottan.</p>
<p>S azzal a gyilkos csendes léptekkel alászáll a lépcsőkön.
Nyitott út előtte! Fellépdel a nászünnepi emelvényre. Ott hever
arczczal a földön egy leány, mozdulatlan az irtózattól, a
kétségbeeséstől; mellette a szétszórt menyasszonyöltözet. A gyilkos
beletörüli a kését a fehér ara-fátyolba, s azután megragadja a
leányt kezénél, s felrántja a földről.</p>
<p>Azzal egymás szemébe néznek. Egy pillantás, mint két szilaj
farkas összenézése. Elég beszéd!</p>
<p>Azzal futnak, egymás kezét fogva, ki a pusztába, ki az erdőre,
ki a semmibe. Fel nem tartja őket senki. <span class=
"pagenum"><a name="Page_345" id="Page_345">-345-</a></span></p>
<p>Soha sem találtak rájuk többé.</p>
<p>Ki tudna két, kalitjából kiszabadult farkast előkeresni a maga
országából, az erdőből, a berekből, a bozótból s a maga népe közül,
a puszták őslakói közül?</p>
<p class="center">*</p>
<p>Csak egy helyen tartottak pihenőt, a hol Diabolka vándor
czigánytársai közé jutva, megirta azt a levelet Jakuskinnak, a
miben a grusinói comitragœdia volt elmondva, s a minek a másolata
azután a kegyencz kezébe jutott, értesítve őt a rémesetről, a mit a
grusinói sztarosztjai nem mertek neki megirni.</p>
<p class="center">*</p>
<p>Hogy ezt a történetet Zeneida maga mondta el a czárnak, azt
nagyon helyesen tette; mert, a kik később jöttek jelentést tenni a
grusinói vértettről, azok mind úgy adták elő az eseményt, mint
összefüggő részét a szent-pétervári titkos klubbok merényletének.
Keresték a tett rúgóit magas körökben, miknek érdekük volt a
kegyenczet a czár közeléből eltávolítani, a mik egyszer már a fia
számüzetése által akarták a czár és a kegyencz közti szoros kapcsot
széttépni, a miknek csaknem sikerült már azt egész
holdfogyatkozásba tolni Nariskin Zsófia tervezett házassága által,
s a miknek most azután egészen beütött a tervük a Daimona
meggyilkoltatása által. Sinkó és Diabolka az összeesküvők bérenczei
voltak.</p>
<p>Volt-e ebben valami igaz? azt soha sem derítette fel senki.
Hanem, ha irányozta valami kéz ezt a csapást, akkor az egészen
odatalált. Szent-Pétervár utczái látták Arakcsejeffet végigfutni
fedetlen fővel és aztán vágtatni végig a sugár-úton, a hidakon,
kalap nélkül, széltől zilált hajjal. (Az igazi orthodox orosz, ha
gyászol, két hétig csupasz fővel jár napfényben, zivatarban.)</p>
<p>S elfutamodása napján két egész társzekéren szállították a
kegyencz palotájából a hivatalos iratcsomagokat a czári palota
Eremitageába vissza, mint a rőzsét egymásra <span class=
"pagenum"><a name="Page_346" id="Page_346">-346-</a></span> hányva.
Érdemrendjeit, díszkardjait, kamarás kulcsát a kapus által küldte
vissza a főudvarmesternek. S elutazása perczében a nagy szent
Kristóf ágyu dördülése verte föl a lakosságot nyugalmából. Ez az
ágyúk apja csak akkor szokott megszólalni, mikor egy tábornok
meghal. A kegyencz maga ment fel a várparancsnokhoz, a lövést
elrendelni. Az engedelmeskedni tartozott. Arakcsejeff volt a
tüzérség főparancsnoka. A lövés eldördülte után kérdezé a
várparancsnok, hogy kinek hivják a meghalt tábornokot?</p>
<p>– Arakcsejeff Andreovics Alexejnek!</p>
<p>Pár nap mulva rémdolgokat hallott felőle a czár. A kegyencz, úgy
látszott, hogy megtébolyodott.</p>
<h2>A REMETE.</h2>
<p>Mikor Arakcsejeff magára hagyta a czárt, akkor érezte csak a
nagy ember, hogy mennyire egyedül áll a világban!</p>
<p>Bizodalma senkihez sem volt már, mindenkiben ellenséget,
összeesküvőt gyanított, s ha voltak igazi hivei, azokat elkeseríté
Arakcsejeff visszahivása által. Hadvezéreit elégületlenné tette a
testőrhadtest feloszlatásával, a görögök cserbenhagyásával. Minden
titkos szövetséget felidézett maga ellen. S mikor azok már
megkapták a hadizenetet, akkor az az egy ember, a ki őket ismerte,
a kinek erélye volt velök szembeszállni, itt hagyja a csatatért, a
megkezdett művelet elején.</p>
<p>Arakcsejeff hazaérkezve Grusinóba, egyenesen a sirbolthoz
hajtatott, ott leszállt, a sirbolt rácsajtaját magára zárta,
odabenn leveté magát Daimona koporsója elé s két nap óta nem
hallani egyéb szavát, mint keserves kínordítását. Ételt sem vesz
magához. Éhen akar meghalni. Nem felel semmi szóra, semmi
könyörgésre. «Daimona» neve a válasz mindenre. <span class=
"pagenum"><a name="Page_347" id="Page_347">-347-</a></span></p>
<p>Ugy szerette ezt az asszonyt, a hogy csak a vadállatok óriásai
szeretik nőstényeiket; a jégmedve, a czethal, a rozmár: ha a vadász
elejtette a nőt, a himet is megölheti, mert az nem távozik el a
hullától. Két napig hasztalan könyörögtek a sirboltajtó előtt
Arakcsejeff hivei, maga Galban lovag is, hogy jöjjön elő, tartsa
meg drága életét; rájuk sem hallgatott. Hasztalan nevezték
«herczegnek, jóuramnak, édes barátomnak, Alexej Andreovicsnak!»
egyiket sem értette el.</p>
<p>Harmadik nap megjelent a sirboltajtó előtt Photios, a
Szentgyörgy-kolostor archimandritája. A csodatevő szent, a kinek
áldásáért az orosz föld minden vidékéről százezrével tódul a
zarándok sereg. Ennek a szava egyértékű a pápa bullájával. Mikor I.
Sándor a népnevelés ügyét a felvilágosodott szabadelvű Galiczyn
herczegre bizta, a szentgyörgyi archimandrita felment a czári
palotába s megdorgálta a czárt: «ha kivetkőzteted a népedet az ős
hitéből, összetöröd birodalmadnak alapját!» s a «remete» szavára
elbocsátá a czár Galiczynt s maradt a népnevelés a szent synodus
kezében. Az orosz népnek mindig vannak «élő szentjei». S azok
között néha csodálatos szentek.</p>
<p>Photios megállt a kriptaajtóban s aztán megmondta a dühöngő
főurnak azt a nevét, a mit megértett.</p>
<p>– Te bűnökben elmerült gonosztevő!</p>
<p>A kínordítás a kripta mélyében elhallgatott e szóra.</p>
<p>– Mászsz elő odudból! kiálta Photios.</p>
<p>A megszólított alak elővánszorgott. Alig lehetett ráismerni
többé. A napok óta nem borotvált szakáll szürke borostájával
benőtte az arczát, szemei veresek voltak a sirástól és ajkai
feldagadva, haja kúszáltan tapadt homlokához, tábornoki egyenruhája
zöld volt a kriptafal penészétől.</p>
<p>– Mit akarsz e sirboltban, bűnös ember?</p>
<p>– Meghalni.</p>
<p>– Meghalsz bizonyára, miként mi mindnyájan meghalunk
<span class="pagenum"><a name="Page_348" id=
"Page_348">-348-</a></span> bűneink zsoldjában; de bűneidet
tetézve, bűnbánatlan akarsz-e meghalni? Annak a koporsója mellett
akarsz-e meghalni, a kinek lélekkárhozatát te okoztad? Te voltál
életének bűne, te voltál halálának oka, s most még pokolra
juttatója is te akarsz lenni? Őrjöngő bűnös! A helyett, hogy
vezeklésre gondolnál, hogy annak a lelkét a pokol lángjai közül
kiszabadítsd, a ki egyházi szentség, bűnbánat és feloldás nélkül
hagyta el a világot, az örökkévaló kínoknak oda vettetve, még magad
is utána akarsz-e veszni? Daczolva akarsz áttörni a rettenetes
másvilágba? A helyett, hogy fejedet megalázva, könyörögnéd a
bebocsáttatást? Ebben a czifra ruhában akarsz-e odamenni, a hol
Lázár rongyai többet érnek a te aranyos vállrózsádnál? Meghalsz
bizonyára, de nem úgy, a hogy neked tetszik, hanem a hogy az Úrnak
fog tetszeni, bűnbánással kiérdemelve a halált. A mély
katakombákban a te helyed; nem bűnös kedvesed oldala mellett;
nappal a forró napsugár alatt, viharban, a szél üvöltése, a zápor
zuhogása alatt a te dolgod! eldobott rongy a te öltözeted, a mit
már más megutált viselni! Kelj fel és jöjj utánam!</p>
<p>S a főúr e szókra kinyitá a sirboltajtót s előjött, térden
csúszva.</p>
<p>– Most egyél! parancsolá neki Photios. S odadobott eléje a
földre két murokrépát.</p>
<p>A főúr felvette azt a földről és elköltötte.</p>
<p>– Aztán öltözzél át! S odavetett az ölébe egy rongyos
barátcsuhát, a minek már nap és eső kihúzták a szinét; egyéb nem
volt hozzá. A főúr levetette tábornoki öltönyeit s fölvette a neki
szánt gunyát.</p>
<p>S minthogy a szentek ezen a földön nem járnak szekéren, tehát
gyalog és mezitláb követte Photiost a Szentgyörgy-kolostorig.</p>
<p>A Szentgyörgy-kolostor egyike a leggazdagabb egyházaknak
Oroszországban, közel Grusinóhoz a Volkhoff folyam és az Ilmer-tó
képezte hosszú félsziget végén. <span class="pagenum"><a name=
"Page_349" id="Page_349">-349-</a></span> Aranyozott kupolái, a mik
szép zöldek már a sokszázados rézrozsdától, messziről hirdetik a
zarándok előtt dicsőségét; de a belsejében feltáruló pompa
tömegével agyonnyomja a kedélyt. Egész a boltozatig érő aranyozott
vert ezüst karzatok, orgonák. Szentképek, a mik karbunkulusokkal
tündökölnek, mozaikok, csupa drágakövekből kirakva; a túlhalmozott
ékességű oltárokon ezüst borítéku bibliák, zománczozott misemondó
könyvek; egy oltáron maga Szentgyörgy tömör ezüstből. Hát még a
«riznilszá»-ban (kincstár) a minden csodaalakú szent edények,
mithrák, pásztorbotok, koronák, csupa gyöngyökkel borított stólák,
szinarany monstrantiák, ezek mind azt hirdetik, hogy íme milyen
gazdag az Isten! És maguk a papok, a kik a kincseket őrzik, járnak
azok között daróczruhában, mezitláb, hogy megmutassák: ime milyen
szegény az ember!</p>
<p>Ide vezette Photios Andreovics Alexejt.</p>
<p>A legféltveőrzöttebb kincse a kolostornak az oltár karzata előtt
áll. Egy gránit oszlop, körülvéve ezüst rácsozattal.</p>
<p>E gránitra e szavak vannak vésve:</p>
<p>«E helyen térdepelt Sándor czár, Photios archimandrita és
Arakcsejeff Andreovics Alexej hivei között, Isten előtt,
1818-ban!»</p>
<p>Photios ide hozta el a főurat, a hol az nevét a czáré mellett
megörökítve olvashatá.</p>
<p>– Idáig emelkedtél egyszer. És most jer: lásd meg, hová fogsz
leszállni ezentúl?</p>
<p>A templomból a kolostorba vezette a vezeklő főurat, s ott
megmutatta annak a saját archimandritai czelláját. Két öl széles s
egy öl hosszú üreg volt az. De mégis volt benne fényűzés, mert
ablaka volt, besütött a napfény. Fekhelyül szolgált az
archimandritának egy festetlen koporsó; imazsámolyul egy kő,
kikopva a két térd helyétől.</p>
<p>Egy kőkorsó és egy csésze, a mindennapi Kvasz-leves <span class=
"pagenum"><a name="Page_350" id="Page_350">-350-</a></span> számára
volt minden étkező szer. De még ez mind kényelem ahhoz képest, a mi
a vezeklőkre vár.</p>
<p>A kolostor katakombáiban vannak a sziklába vájt oduk; épen csak
akkorák, hogy azokban egy ember fekve vagy térden állva elférhet, a
nehéz vasajtón levő lyuk bocsát be hozzájuk levegőt. A sötétség
örök.</p>
<p>És ezeket az odukat emberek lakják. Nagy urak, főnemesek,
százezernyi lelkek tulajdonosai hajdan, most saját lelküknek sem
urai többé. Nem zsarnoki önkény, nem papi szent erőszak tartja őket
itten fogva, hanem saját vakbuzgalmuk. A világot megvetve,
meggyűlölve, önszántukból itélték magukat a rettentő fogságra. A
szentgyörgyi és solovecski zárdák katakombáinak mindig vannak ilyen
önelitélt élő halottjai.</p>
<p>Ez a fogság tetszett meg Arakcsejeffnek.</p>
<p>Itt töltött napokat, heteket a puszta szalmán fekve. Nappal be
volt zárva; csak az esti harangszó után nyitották fel oduja
ajtaját, hogy kijöhessen. Akkor aztán nekiindulhatott élelmet
keresni. Mert a vezeklőknek enni sem ád senki. Azok az
alkonyfénynél maguk mennek ki a kolostor veteményes kertjébe és
keresgélnek répát, sóskát, földi mogyorót, a mit a föld terem, ez a
táplálékuk.</p>
<p>Egy napon aztán találkozott Arakcsejeff egy magánál még sokkal
külömb vezeklővel.</p>
<p>Ez is előkelő bojár volt valaha; de a régi nevét már senki sem
mondja ki; most «Nahum apónak» hiják. Ez még a rongyok fényűzését
sem engedi meg magának; a mi a testét til-túl fedezi, maga fonta
gyékénytakaró; sárgává őszült haja és szakálla lobonczosan lóg
szennyes tagjaira alá. Ez még az oduban lakást sem engedi meg
magának. Nyáron pocsolyában alszik, télen a trágyadombba ássa be
magát. Ez nem tartja elég önmegalázásnak, hogy egy sziklaodúban
térdepeljen valaki naphosszant, vezekelve; hanem odafekszik
keresztbe a templomajtóba, hogy mikor tódul a zarándoksereg,
felrugdossák, megtapossák, leköpdössék. És azt, hogy az ember
<span class="pagenum"><a name="Page_351" id=
"Page_351">-351-</a></span> a földből húzogassa ki a jó friss
répákat s azzal éljen, Nahum apó már bűnös inyenczségnek hiszi, ő a
szemétdombon tartja estebédét; a mit oda kiöntenek, hulladékot, azt
szedegeti fel, az az ő tápláléka.</p>
<p>Egy este (már akkor harmadik hete volt Arakcsejeff a vezeklés
oduiban!) a mint a kertből visszatért, egy csomó póré-hagymával a
kezében, a mit akkor huzgált ki az út mellől, megint
összetalálkozott Nahum apóval, a ki a maga terített asztalán, a
szemétdombon lakmározott.</p>
<p>– Látod, szólítá meg őt Nahum apó, ma annyi eledelt találtam,
hogy magamnak sok is, megoszthatnám veled.</p>
<p>– S mi az, a mit adott az Isten?</p>
<p>– Penészes érett turó.</p>
<p>Andreovics Alexej eldobta a kezéből a friss zöldséget s
letelepedett az asceta mellé, a ki az önmegvetést ily tökélyre
tudta fejleszteni.</p>
<p>– No hát adj belőle.</p>
<p>– Nesze. Vedd egészen mondá, Nahum apó. A ki megkivánja, a mit a
vezeklő eszik, annak azt oda kell adni mind.</p>
<p>S oda adta neki az érett turót a papirral együtt, a mibe ez
takarva volt, a mivel együtt ki volt dobva a szemétre.</p>
<p>Biz ez utálatos egy tápszer volt! De Arakcsejeff figyelmét most
nem a turó nyerte el, hanem a takaró. Az egy levél volt, a min a
czár irását ismerte meg.</p>
<p>Egész vére felháborodott rá!</p>
<p>A czár levele, mint büdös sajttakaró!</p>
<p>Hát még a tartalom! A levél Photiosnak volt czimezve.</p>
<p>«Hivd őt magadhoz, szólj hozzá a vallás szent nevében. Erősítsed
hitében. Intsed, hogy tartsa meg életét a haza javára, a mely
mindenekfelett becses. Igy megtartasz az országnak egy
megbecsülhetlen hűségű szolgát, és nekem egy igaz barátot, a kit én
őszintén becsülök!»</p>
<p>És ebbe a levélbe sajtot takartak és kidobták a szemétre!
<span class="pagenum"><a name="Page_352" id=
"Page_352">-352-</a></span></p>
<p>– Nos! hát egyél. Mormogá Nahum apó, saját szurtos tenyeréből
kinálva a vezeklő társat a penészes turóval, a mit az a szemét közé
leszórt.</p>
<p>Arakcsejeff félretaszítá a collegát, s sietett fel gyorsan
Photioshoz.</p>
<p>Az épen estimája közepén volt. Nem hagyta neki bevégezni.</p>
<p>– Hozzád irta a czár ezt a levelet?</p>
<p>– Én hozzám.</p>
<p>– S te kidobtad azt a szemétre?</p>
<p>– Azért, hogy te ott megtaláld.</p>
<p>– Megtaláltam. Vége a vezeklésnek. Megyek Szent-Pétervárra
vissza.</p>
<p>– Ezt kivántam elérni.</p>
<p>– Elérted. De nem tudod még, hogy mit cselekedtél? Te nem tudod,
mit tettél akkor, a midőn Arakcsejeff Alexejt kihoztad a sirból s
kényszerítetted, hogy még egyszer visszatérjen a világba élni; hogy
még egyszer megmutassa, hogy ki volt ő valaha? Reszkessenek azok, a
kik azt még nem tudták! Reszkessenek a másodszor született
Arakcsejefftől!</p>
<p>– Áldás legyen minden munkádon! rebegé az archimandrita, s aztán
folytatta az estimáját.</p>
<p>Arakcsejeff még abban az órában elhagyta a kolostort, ugyanazzal
a rombolási kedvvel, a mivel idejött; csakhogy akkor önmagát, most
pedig másokat lerombolni fordult kedve.</p>
<p class="center">*</p>
<p>Mikor háromheti távollét után ismét meglátták őt
Szent-Pétervárott, mindenki visszariadt tőle. Arcza sovány volt és
haja teljesen megőszült. Látszott rajta, hogy a sirból kelt föl.
<span class="pagenum"><a name="Page_353" id=
"Page_353">-353-</a></span></p>
<h2>ZÜRHANGOK.</h2>
<p>Zeneida egyedül sétált árnyékos parkja kigyó-útjain a
hosszantartó alkonyfényben. A bokrok közt a fülemülék énekeltek, a
közel tóban vartyogtak a békák, a Néva tükrén végig evező hajósok
dala egyszer-egyszer közbehangzott, felválták azt valami távoli
csapszék gordonka és klarinét hangjai, iminnen-amonnan
lánczrakötött kutyák felelgettek egymásnak vonítva, a városból
áthangzott a lélekharang, a mit egy haldoklónak húznak, s a Mon
Plaisir környékéből fel-felrivalt egy kiáltás: «ki vagy? megállj!»
néha egy-egy lövés is. Mire lőttek? S megint tovább énekeltek
fülemülék és békasereg, klarinét és lélekharang.</p>
<p>E zürhangnak megfelelő chaos volt az ő lelkében is.</p>
<p>Arakcsejeff másodszori visszatérte sietteti a válságot.</p>
<p>Sándor czár, a mint kegyencz tanácsosára újra átruházhatta az
ország gondjait, egészen visszavonult monplaisiri magányába. A hogy
kerülte eddig a nejét, úgy ragaszkodik most hozzá. Nem tudja őt egy
órára sem magára hagyni. Mintha tizennégy esztendei félretett
szerelmet most mind egyszerre akarna vele átéreztetni. Most látja
csak, hogy minő kincset birt s mit hanyagolt el benne. S most veszi
csak észre, hogy ez a drága nő beteg. A hosszú szenvedés, az
eltitkolt keserv felemésztette életerejét. Most aztán retteg, hogy
őt is elveszti.</p>
<p>A czárnő pedig boldog.</p>
<p>«Áldott legyen az a betegség rajtam, mely férjemet nekem
visszaadta!»</p>
<p>A czárnő orvosa, dr. Stoffregen, azt a tanácsot adta, hogy az
őszi zord idők előtt jó volna a czárnőt elküldeni enyhébb éghajlat
alá, Velenczébe talán. De Erzsébet azt felelte rá, hogy egy orosz
czárnőnek nem szabad másutt meghalni, mint orosz földön.</p>
<p>Most azután csak ez az egy gond tölti be Sándor lelkét.
<span class="pagenum"><a name="Page_354" id=
"Page_354">-354-</a></span></p>
<p>Hogy ez alatt minő pusztítást követ el népe lelkületében a
teljhatalommal felruházott kegyencz? azt nem mondja el neki senki.
Most már a Zsófia-posta leveleit sem küldik ki hozzá. Nem tud
semmit arról, a mi a Mont Plaisir nyárfáin túl történik. Nem hozzák
neki hirül, hogy Arakcsejeffnek az első dolga az volt, hogy
valamennyi grusinoi cselédjét, a kik a gyilkosságnál jelenvoltak,
tiz férfit és tizenkét leányt, felhozatta Szent-Pétervárra s itt a
pellengérre kiköttetve, mind valamennyit félholtra kancsukáztatá, a
miért Daimonát meg nem mentették. Hogy azt a szigort, a mit eddig
rendszerből gyakorolt, most egész a kegyetlenkedéssé fokozza
boszuból. Hogy főhivatalnokokat, előkelő tiszteket űz el helyeikről
minden ok nélkül, csupa nem tetszésből. Hogy megtölti a börtönöket
puszta gyanura összefogdosott emberekkel. Hogy még a szegény
finneket is kegyetlenül elnyomja. S minthogy nincs már, a mit
«elvegyen» tőlük, azzal sújtja őket, a mit «ád» nekik: hogy
áldomásaiknál orosz nyelven mondjanak toasztot. Hogy a forrongás,
az elégedetlenség már a tetőpontjára hágott. Nem. Sándor czárnak
most csak arra van gondja, hogy mint lehessen a szeretett drága
kincs szobáiba a szabad levegőt beereszteni s a szunyogokat mégis
kizárni, s az illatos virágok közül kiválogatni azokat, a mik nem
okoznak fejfájást.</p>
<p>És Zeneida tudja jól, hogy mi «fog» történni ezentúl?</p>
<p>Már nem gyüléseznek a titkos társulatok. Már tisztában vannak
azzal, a mit tenni akarnak.</p>
<p>A kérdés csak az, hogy «mikor?»</p>
<p>A kitörésnek egyszerre kell megtörténni az egész országban.</p>
<p>Az összebeszélt terv Zeneidára van bizva egészen.</p>
<p>A művésznő visszalépett a szinpadról, (nyáron különben sincsen
opera a fővárosban) s nem fog, mint szerződött tag újra föllépni.
Hanem egy-egy hangversenyt fog adni majd az őszi hónapokban,
jótékony czélokra. Azoknak a napját maga a hivatalos kormánylap
teszi közzé, <span class="pagenum"><a name="Page_355" id=
"Page_355">-355-</a></span> tíz nappal előre. Mikor aztán egyszer
az lesz hirdetve, hogy Ilmarinen Zeneida kisasszony a «lelenczház»
javára fog énekelni, az összeesküvők tudni fogják, hogy ez a
felkelés napja. Maga a hivatalos kormánylap fogja széthordani a
jelszót az egész országban.</p>
<p>Tehát az ő kezében van az olló, mely a Damokles-kard fonalát
elmetszi.</p>
<p>Mind az a súlyos gondolat, a mi ezután következni fog, az ő
lelkére nehezül. A kitörés elháríthatatlan, a megnehezített jármot
nem tűrheti már senki; a rongyos muzsiktól kezdve föl a paloták
czímeres uráig mindenki annak széttörését ohajtja. S a Kalevain
népnek még egygyel több oka van sírni, mint valamennyinek.</p>
<p>De mi történik az uralkodó párral, ha ez a kitörés fellobban? Ők
mindketten úgy szerették, kitüntették, beczézték Zeneidát. Otthon
volt, ha náluk volt.</p>
<p>Hogy szabadíthassa meg őket, a nélkül, hogy a hűségére bizott
ügyet elárulja.</p>
<p>Még egy másik lidércznyomás. – Hát Puskin!</p>
<p>Ő ugyan azt igérte, hogy a nevét ki fogja törültetni a
Zöld-könyvből. De a mikor azt igérte, akkor azt hitte, hogy a czár
leányát fogja nőül venni. Az elmult, Puskinnak nem volt többé oka
az északi szövetségből kilépni. A neve benmaradt a Zöld-könyvben. Ő
is értesítve lett az összeesküvők tervéről, s semmi kétség, hogy a
mint olvasni fogja, hogy Zeneida a «lelenczház» javára föllép, arra
a napra ő is itt lesz Szent-Pétervárott, ha magát a paradicsomot
kellene is érte elhagynia.</p>
<p>Hogy akadályozza ezt meg, a nélkül, hogy Puskin jellemére a
gyávaság homály-foltját vesse? Puszta szerelmi boldogság erre nem
elég erős. Ahhoz hatalmasabb erőszak kell!</p>
<p>És jár-kel azután az estárnyékos fák alatt, lelkében ugyanazzal
a disharmonikus hangzavarral, a mi a fényes éjszakát ébren tartja,
keresve egy központot, a mihez egy könnyítő gondolatot lehetne
leszegezni. <span class="pagenum"><a name="Page_356" id=
"Page_356">-356-</a></span></p>
<p>A czár mélabús s a czárnő sorvadó beteg.</p>
<p>Ők most csak egymásnak élnek s elzárkóztak a világ elől.</p>
<p>A példa hódít, Ghedimin herczeg is kibékült nejével s többé
Zeneidát nem látogatja.</p>
<p>A szentpétervári társaság szét van oszolva a negyven
Néva-szigetre s kiki otthon szeret maradni; megszünt minden
társasélet. Minden látogatóban Arakcsejeff titkos kémét véli a
meglátogatott.</p>
<p>Tökéletes szélcsend van.</p>
<p>Még levelet sem irnak az emberek egymásnak, a cabinet noirtól
rettegve.</p>
<p>Puskin nem hallat magáról semmit. Ő otthon ül pleskovi
magányában s ha elhallgatja boldogságát, arra száz jó oka van.
Lehet, hogy Betszi irt is azóta Zeneidának, hanem hát a levelek
halandók. Ki tudja, mi kézbe kerültek?</p>
<p>Ez a nagy csendesség, otthonmaradás, kibékülés kezd nyomasztóvá
lenni.</p>
<p>Galban lovagnak utasítása van, hogy szaladgáljon egyik nyári
lakból a másikba s tervezzen valamit, hogy kezdjenek el az uraságok
mulatni! Ne üljön már minden férj a felesége mellett.</p>
<p>Szó van róla, hogy a szép Ghedimin herczegnő fogja megtörni a
jeget (nyáron) s az előkelő társaságot egy nagyszerű estélyen
egyesíteni fogja: Nagyboldogasszony napján, a Masinkák ünnepén. S
hogy tüntetőleg kimutassa férjével tökéletes kibékülését, el van
határozva az ünnepélyre meghivni Zeneidát is.</p>
<p>A büszke herczegnő meghivja a házához a szintoly büszke szinpadi
királynét, a kiről azt beszéli a világ, hogy az ő férjének kedvese
volt. Csak «volt». Nehéz megmondani, melyik asszonynak a bátorsága
lesz nagyobb, azé-e, a ki a másikat meghivja, vagy azé, a ki a
meghivást elfogadja?</p>
<p>De nemcsak azt szándékozik megtenni Corinthia, hanem még azt is,
hogy meghivót küldjön Bethsábának; sajátkezűleg irt hizelgő,
megbocsátó és megáldó levél kiséretében. <span class=
"pagenum"><a name="Page_357" id="Page_357">-357-</a></span> S hogy
annál nagyobb kedve támadjon a fiatal menyecskének a meghivás
elfogadására, abban a levélben azzal is biztatva lesz, hogy
Corinthia kieszközlendi számára az uralkodó pár általi fogadtatást.
Bethsába bocsánatot kérhet a czártól merész lépéseért és egyúttal
kegyelmet férje számára, a kit kegyvesztettség odarekesztett
Pleskovba. Ez a kecsegtetés nagyon csábító csalétek.</p>
<p>Mindezeket Galban lovagtól tudta meg Zeneida.</p>
<p>Vajjon mi czélja lehet ezekkel Corinthiának? Mit akar
Bethsábával?</p>
<p>Hisz a lehetetlenséggel határos, hogy ez a fiatal asszony a
mézes hónap alatt eljöjjön boldogsága ligeteiből, egyedül, a férje
nélkül, a kinek nem szabad őt idekisérni.</p>
<p>És mégis, hogy ha ez megtörténhetnék: lenne ebből még
valami.</p>
<p>Zeneida egy hiányzó lánczszemet vélt egykor feltalálni Bethsába
alakjában. Most megkisérlé beleilleszteni e karikát a lánczba.</p>
<h2>HOGY RABOLJÁK EL EGY FÉRJTŐL A FELESÉGÉT?</h2>
<p>«Rossz játék, a minek a gyermekek nem örülnek.» S van-e nagyobb
gyermek, mint egy szerelmes pár?</p>
<p>A pleskovi parkban sárkányt eregetnek, s Betszinek nagy öröme
van benne, hogy az övé mindig szép egyenesen felszáll és kitart,
míg a Sándoré egyre szerencsétlenül jár. Az övé szebb is: van két
nagy szeme, szája, orra, kalimpázó fülei, míg a Sándoré csak olyan,
a hogy azt mindenféle ócska versekből összeragasztotta.</p>
<p>A tágas mező elég tér a két gyermeknek a sárkányokkal való
futkározásra. Nem nézi őket más, csak egy csoport dámvad az erdő
szélén.</p>
<p>A park melletti úton vágtatva jő a postaszekér, a postakocsis
trombitaszava hangzik elhaladtában. <span class="pagenum"><a name=
"Page_358" id="Page_358">-358-</a></span></p>
<p>– Nekem úgy tetszik, hogy a postaszekér a kapunk előtt megállt,
mondá Betszi.</p>
<p>– Az ám. Vagy levelet kaptunk, vagy vendég érkezett.</p>
<p>– Jaj, csak vendég ne jönne! sóhajt föl a kis menyecske. Az új
házasok nem vendégszeretők.</p>
<p>Pedig aligha nincs benne valami, mert a dvornik jön a kastély
felől arra feléjük.</p>
<p>A sárkányt le kell szállítani, hogy játékon ne kapják az embert;
kicsufolnák érte.</p>
<p>A sietségben aztán a sárkány belecsapódik egy jegenyefának a
száraz ágába s az kiszakít belőle egy darabot: az egyik szemét; az
itt is marad.</p>
<p>– Ah, milyen kár! duzzog Betszi, mikor a sárkány leér a földre.
Már most nincs egyik szeme. Nem adhatnál egy kis papirost
befoltozni?</p>
<p>– Honnan vennék? Nem minden papirost fölragasztottál már
sárkánynak a háznál?</p>
<p>– Keress csak. Hátha van még valami régi kötelezvény
valahol.</p>
<p>Ez alatt oda érkezik a dvornik.</p>
<p>– No, mi az, Tanaszi?</p>
<p>– Egy levél.</p>
<p>– Kinek szól?</p>
<p>– Nem szól az egy szót se, mert hallgat.</p>
<p>Betszi kikapja a kezéből.</p>
<p>– Ahá! Nőirás! Nesze! Szerelmes levél. Valamelyik ségi szeretőd
tesz szemrehányásokat! Olvasd! Bizonyosan légyottra hiv.</p>
<p>– Az biz ez, nőirás, mondá Sándor, csakkogy nem nekem van
czímezve, hanem neked.</p>
<p>– Nekem? szól elbámulva Betszi. Ugyan már ki irhatna nekem
levelet? Talán Zeneida?</p>
<p>– Nem. Annak az irását ismerem.</p>
<p>– Talán nagyon is jól? De hát ki irhatna más?</p>
<p>Azon aztán eltanakodtak sokáig, a levelet egyik kézből a másikba
adva, hogy vajjon ki irhatta azt? míg végre <span class=
"pagenum"><a name="Page_359" id="Page_359">-359-</a></span> Sándor
azt az indítványt tevé, hogy legjobb a levelet felbontani és úgy
tudni meg, hogy ki irta.</p>
<p>Mikor aztán eljutottak addig, hogy a névaláirást meglátták,
meglepetve kiáltának fel gyorsan: «a keresztanyám!» «a
keresztanyád!»</p>
<p>Vajjon mit irhat?</p>
<p>De mintha egy kaczagásra letett hangjegy volna a kezében, úgy
nevette végig Betszi az egész levelet.</p>
<p>– Hahaha! Menjek el az ő Masinka-ünnepére! Egyedül! Sándor
nélkül. Lesz nagy mulatság. A czár is ott lesz, meg a czárné s több
külföldi fejedelmek. Lesz alkalmam a czárnak könyöröghetni, hogy
Sándornak engedje meg a visszatérést Szent-Pétervárra. Hahaha!
Hallod ezt, Szergievics Sándor? A keresztanyám meghiv a báljába,
nálad nélkül! Soha jobbkor nem küldhette ezt a levelet! Épen erre
volt szükségem.</p>
<p>Azzal fogta a kedves levelet: az épen betöltötte a sárkányon
támadt haváriát, s két gombostűvel oda tűzte a kiszakadt rész
helyére. A közepén levő fekete pecsét épen jól pótolta a hiányzó
szemet. (Mivelhogy Zsófia halála után az udvarnál hallgatag gyász
volt hat hétig s az alatt az előkelő világ fekete pecsét alatt
levelezett.)</p>
<p>– De egy nagy láda is érkezett a postával, mondá a dvornik.</p>
<p>– Tegyétek félre. Most nem érek rá megnézni.</p>
<p>(Minden hihetetlenségek között ez a legnagyobb, hogy egy fiatal
menyecske, a ki most kapott új báli ruhát a fővárosból, azt mondja:
tegyétek félre, most nem érek rá megnézni.)</p>
<p>A sárkány készen volt, most újra fel lehetett ereszteni.</p>
<p>Mint egy gyermek, ujjongva, sikoltozva futott Betszi a
spárgacsomaggal, a mit a felrepülő sárkány után eresztett; a másik
gyermek is azt nézte kaczagva, a míg a sárkány nagy bolond fejét
csóválta dorgálólag. A sárkány-feleresztésnél hátrafelé szokás
futni. Betszi nem vette észre, hogy háttal nekiszalad valakinek, a
ki egyenesen feléje siet az <span class="pagenum"><a name=
"Page_360" id="Page_360">-360-</a></span> angol kert széléről; csak
akkor riadt föl, mikor már hátulról átölelték s aztán egy nagy
csókot nyomtak az arczára.</p>
<p>Akkor aztán nagyot sikoltott; de abban öröm is volt. De már a
másik pillanatban ő is a nyakában volt a megtámadónak, s nem elég,
hogy ott volt, hanem le is rántotta a gyepre, úgy csókolta
össze-vissza, a fűben henteregve, s elhalmozva hízelgő nevekkel:
kedveském, édeském, galambocskám! Puskinnak úgy kellett odaszaladni
s mind a kettőt felemelni a pázsitról.</p>
<p>Nem kellett nagy leleményesség, hogy kitalálja, ki lehet az a
vendég, a kit ilyen szivesen látnak.</p>
<p>– Meg ne fojts, te bohó! szólt Zeneida. Nézd, az alatt a
sárkányod hogy elrepült!</p>
<p>– Hadd fusson világgá! a keresztanyám levelével együtt. Tudod,
hogy a keresztanyám irt? Tudod, hogy meghitt a Masinka báljára?
Tudod, hogy csak magamat, Puskin nélkül? Tudod, hogy mit csináltam
vele? A sárkányomon volt egy szakadás, azt kifoldtam vele. De
milyen kedves vagy, hogy meglátogattál bennünket.</p>
<p>– Hát az így szokás. Az örömanyának kötelessége hat hétre az
esküvő után meglátogatni a fiatal házasokat, hogy szép békességben
élnek-e együtt? Szeretik-e egymást? Hát megvert-e már azóta az
urad?</p>
<p>– Oh meg bizony! mondá Betszi, duzzogó panaszt szinlelve. Most
is itt a helye. S addig tűrögette fel a karján a ruha ujját, míg
csakugyan talált rajta valami megmutatni való foltot. Csakhogy arra
Zeneida ráismert, hogy nem ütés foltja.</p>
<p>– Hát te Puskin, irtál-e azóta sok szép költeményt?</p>
<p>– Egy sort sem biz én! Tudod, hogy az én muzsám nem tud költeni,
ha szép idő van; annak zivatar kell, locspocs idő, hófergeteg.</p>
<p>– S a ti egetek azóta mindig derült.</p>
<p>– Látod, hogy nem irtam semmit.</p>
<p>Ezt is el lehet hinni; vannak drága idők, a mik alatt a költő
csak érzi a poézist, de nem irja le. <span class="pagenum"><a name=
"Page_361" id="Page_361">-361-</a></span></p>
<p>– Papir sincs az egész házunknál! mondá Betszi, kinek a női
ösztön megsúgta, hogy ez a legnagyobb dicsekedés, mikor egy szerető
asszony azt mondhatja egy költőről, hogy az az ő kedvéért hűtelen
lett – a papiroshoz! – Az ám, a keresztanyám levelét használtam fel
most épen sárkánynak.</p>
<p>– Hát te így bánsz a levelezéseiddel? Ezt jó lesz tudnom. Én így
nem fogok neked soha levelet irni, hanem ha valamit akarok veled
tudatni, inkább magam jövök.</p>
<p>– Nagyon jó lesz.</p>
<p>– Vagy téged viszlek.</p>
<p>Már erre nem mondta, hogy «jó lesz», hanem inkább Sándor karjába
csimpajkozott s felnézett rá, ezzel a kérdéssel a szemeiben: «de
úgy-e, nem eresztesz?»</p>
<p>Zeneida felelt meg neki erre a kérdésre.</p>
<p>– Oh bizony, azt nem fogjuk Szergievics Sándortól kérdezni. Az ő
dolga, mikor a felesége látogatóba készül, a lovakat, kocsit készen
tartani s azalatt a házra gondot viselni.</p>
<p>– De bizony én, ha akarnék sem mehetnék sehová. Nem látod, hogy
vagyok öltözve? Ez a pleskovi viselet. Sándor azt mondta, hogy ez
volt az első keresztyén orosz nőnek, Olga fejedelemleánynak is a
viselete, aztán nekem is nagyon tetszik. Ez a végig gimbes-gombos
sarafánt, ez a gyöngyös povojnyik a fejemen. Hát ezeket a piros
csizmákat látod, meg a csíkos selyem harisnyámat? S gyermeteg
együgyűséggel felrántotta térdig a ruháját; no iszen megnéznének
engem ebben a jelmezben, ha beállítanék vele a fényes társaságba.
Nekem pedig más ruhám nincsen. Én így tetszem a Sándoromnak.</p>
<p>Nem hazudott. Az a küldött báli köntös még nem volt az övé; még
nem fogadta el.</p>
<p>Sándor aztán megölelte a hozzátapadó gyermeket.</p>
<p>– Mi egészen falusi emberek maradunk.</p>
<p>(Hiszen bár azok maradnátok, mondá magában Zeneida, de attól
tartok, hogy te majd egy napon itt hagyod a falut <span class=
"pagenum"><a name="Page_362" id="Page_362">-362-</a></span> is, meg
a feleségedet is s nem találod legszebb főkötőnek asszony fején a
gyöngyös povojnyikot, – hanem utána szaladsz – a phrygiai
sipkának!)</p>
<hr class="tb" />
<p>A mit Dante kifelejtett a pokol kínszenvedései közül, ez az:
látni egy szerető nőnek, egy más nő karjai közt, szerelmi
boldogsága teljében azt a férfit, a ki az övé lehetett volna.</p>
<p>Ha Zeneida úgy szeretett volna, a hogy közönséges emberek
szoktak, mit törődött volna azzal, ha azt a férfit, a kit magához
lánczolt, ennél a láncznál fogva holnapután magával rántja a sirba?
Hisz a mai nap gyönyöre kifizeti a holnap szenvedéseit, a
holnapután kínhalálát s az örökkévalóság fenyegető titkait.</p>
<p>Ő annyira szerette Puskint, hogy keresett a számára olyan
boldogságot, a mibe elzárja – saját maga elől.</p>
<p>Hiszen természettelen helyzet, rendkívüli kedély kellett hozzá,
hogy erre képes legyen; de hát nem természettelen, nem rendkívüli
lény-e egy nő, a ki politikai szerepet vállal?</p>
<p>A politika oltárán a szív az áldozat. Az a Moloch! Az érzékmámor
összefér vele, de a szeretet nem. A ki a politika papjának
szegődött, az nem ismer testvért, apát, szeretőt, régi jó barátot,
külömbséget becsületes emberek és bitangok között: annál az elv az
«Isten» és az «ember». Azért természettelen a politikában a papnő;
a nő, a kinek uralkodó érzelme a szerelem és az igazság. Az
amazonoknak, a kik harczoltak, kiirtották a jobb keblét; a nőknek,
a kik a politikai harczokba indulnak, ki kell elébb irtaniok a
szivüket.</p>
<p>Ennek a lehetőségét nem is értik meg másutt, csak olyan
országokban, a hol az elnyomás oly elszenvedhetlen, oly tökéletes,
hogy a megzsibbasztott férfiszivekből a szabadság leányágra száll
át.</p>
<p>Az udvari szinház első énekesnőjének szabad volt szeretni a
nemzet első költőjét; de nem a szojusz-blagodensztoiga <span class=
"pagenum"><a name="Page_363" id="Page_363">-363-</a></span>
bizományosának. Kettőjük között feküdt a «Zöld-könyv»: nagyobb
akadály a zöld oceánnál!</p>
<p>Valóban: a Szentgyörgy-kolostor anachorétái nem vitték az
önkínzást nagyobb tökélyre, mint az a nő, a ki rászánta magát, hogy
elmenjen vendégül abba a háztájba, a hol feláldozott szive
kiszenvedett, hogy lássa a boldogságot, mely neki volt szánva az
égtől, s melyet elajándékozott másnak.</p>
<p>És most is azért jött ide, hogy ezt a boldogságot megőrizze a
jövő viharaitól.</p>
<p>És még nem elég, hogy akkor lássa boldogságukat, mikor együtt
vannak, de mikor Puskint a háztartás gondjai egy rövid órára
elszólítják Bethsába mellől, akkor sem hall a fiatal nőtől egyebet,
mint ragyogó dicsekedést boldogságával: páva nem szeret úgy
tündökleni kiterjesztett tollaival, mint a szerelmes nő a maga
örömeivel. Mennyit tud róla beszélni! A férj a minden erények és
tökéletességek mintaképe. S neki úgy kell tenni, mintha mindezt
hidegvérrel hallaná. S aztán úgy csókolja a kezeit az a másik nő:
elmondja neki százszor, hogy neki köszönheti ezt az üdvöt, ezt a
paradicsomot: s neki ezt a hálaömledezést fogadnia kell nagylelkű
hidegvérrel. S aztán egy fél óra mulva, ha még sem tér vissza a
kedves, ismét kell látnia az ifju nő arczán a nyugtalan
szórakozottságot, olvasni arczáról ezt a gondolatot: «oh kedves
jóltevőnőm, tündérkém, istennőcském, de szeretném, ha most nem
volnál itt, hogy futhatnék őt felkeresni. S neki ehhez még
mosolyognia kell. Oh az a Moloch!</p>
<p>– Lásd pedig, kedveském, én azért jöttem most ide, hogy téged
Szergievics Sándortól egy időre elraboljalak.</p>
<p>– Ah! hiszen ha el akarsz rabolni, vigy el mind a kettőnket. Te
általad Sándor is el hagyja magát raboltatni.</p>
<p>– Csakhogy oda, a hová neked jönnöd kell, ő se nem hivatalos, se
nem jöhet. Neked el kell fogadnod keresztanyád meghivását.</p>
<p>– Mit mondasz? Az ő báljába? <span class="pagenum"><a name=
"Page_364" id="Page_364">-364-</a></span></p>
<p>– Ott találkozhatol a czárral és czárnővel, ők téged meg fognak
szólítani.</p>
<p>– Én legyek ott, Sándor nélkül?</p>
<p>– Épen rajtad áll, hogy Puskin is ott lehessen, a hol te. A te
férjhezmeneteled ő hozzá egészen keresztülzárta az ő életpályáját.
Ma még ezt nem érzi, de már egy év mulva minden lépésre eszébe fog
jutni, hogy valamikor az ő lépteinek hangját sarkantyúpengés
követte. A férfi lélek nem kalitkába való madár, kivált a melyiknek
sasszárnyai vannak. A te feladatod a czár kegyelmét kinyerni, hogy
Puskin kettészakított életpályáját folytathassa. Most még virágos a
mező; egy hónap mulva már hó lesz rajta s a kályha mellé beszorult
házastársak nem olyan boldogok, mint a kik sárkányt eregetnek a
mezőn.</p>
<p>– Tehát te azt akarod, hogy én Sándorért könyörögjek, hogy
visszatérhessen Szent-Pétervárra.</p>
<p>– A világ minden kincseért sem azt! Hanem inkább, hogy adjon
neki a czár olyan megbizást, mely őt veled együtt a te őshazádba
szólítsa el. Rajzold le az uralkodó pár előtt azt az országot, a
hol te születtél, úgy, a hogy az lelked előtt áll, enyhe egével,
fűszerillatos erdőivel, drága gyümölcstermő gesztjeivel. Mondj el
róla mindent, a mi emlékedben él, kedves és drága; s aztán kérd
kegyül, hogy küldje őt a czár oda.</p>
<p>– Oh, milyen nagyon csábító gondolat ez! sohajtá fel Bethsába.
De ő soha sem fog abba beleegyezni, hogy én őt itt hagyjam,
elmenjek, távol legyek tőle napokig, hetekig.</p>
<p>– Csak egy hétig.</p>
<p>– Hisz az egy század! Nem, ezt Sándor nem fogja megengedni.</p>
<p>– Bizd rám. Én rábeszélem!</p>
<p>– Te? No akkor egész tündér vagy, ha azt meg tudod tenni. Hanem
furcsa tündér. Ha Sándort akarnád tőlem elrabolni, azt érteném;
hanem hogy engem hogy akarsz elrabolni Sándortól, azt nem találom
ki. <span class="pagenum"><a name="Page_365" id=
"Page_365">-365-</a></span></p>
<p>– Nézd, ott jön a kerten keresztül. Állj ide az ablakba és nézd.
Én eléje megyek és szólok vele. Lesd meg, hogyan csábítom el.</p>
<p>– Oh, erre igazán kiváncsi leszek.</p>
<p>Az egyik sáncz már be volt véve; Zeneida sietett a másikat
megostromolni.</p>
<p>– Puskin a zöld pázsiton jött keresztül s nagyot bámult, mikor
Zeneidát látta a kastélyból felé sietni.</p>
<p>– Fordulj vissza és beszélgess velem, szólt Zeneida, kezét
Puskin karjába akasztva. Elég boldog vagy-e?</p>
<p>– A boldogságból soha sincs «elég».</p>
<p>– Azt akarom kivenni, hogy tudsz-e már nélkülözni is? Én egy
hétre el akarom tőled rabolni a feleségedet.</p>
<p>– Az én kis feleségemet? S mit akarsz vele kezdeni? Hiszen most
is sokkal jobban szeret téged, mint engem.</p>
<p>– Ne félj, jobban szeret téged, mint az eget, földet és mindazt,
a mi a kettő között van. Neki el kell fogadnia Ghedimin herczegnő
meghivását a kisasszonynapi bálra.</p>
<p>Az ablakból leskelődő asszony azt látta, hogy férje indulatosan
rántja el karját a belé fogózó vendégnő kezéből. Zeneida nem enged,
újra megfogja a karját.</p>
<p>– Heves fejű. Hiszen nem a herczegnőhöz fog menni szállásra,
hanem én hozzám. Én leszek az anya képviselője. Az én házam most
igen tisztességes ház. A mióta nem vagyok szinésznő, nincs nálam
könnyelmű társaság; a mióta a Szojusz blegodensztoiga utolsó
gyülésén kimondta a véghatározatot, nem jár hozzám titkos
összeesküvő; nem kell számára maskarádnak való zajos mulatság;
egyedül élek és elzárkózottan. A czár megküldé a csillagkeresztet
számomra, enyhítésül a minapi elbocsátásért s aztán «noblesse
oblige». A csillagkeresztes Zeneida nem társaloghat többé a
Diabolkákkal. Hát nem mered rám bízni a feleségedet, ha az én
szemem vigyáz rá?</p>
<p>– De hát mi czélra? Az én számomra akarsz-e valami <span class=
"pagenum"><a name="Page_366" id="Page_366">-366-</a></span> kegyet
könyörögtetni a czárnál? Akkor mondhatom, hogy igen rosszúl
ismersz.</p>
<p>A leskelődő nő azt látta, hogy Puskin haragosan vagdalja le a
sétabotjával az utjába kerülő csüküllő virággombokat.</p>
<p>– Nagyon jól ismerlek. El vagy szánva itt maradni Pleskovban;
nézni, hogy nő a fű; nyulat, kacsát vadászni, telepipázni a házat,
összecsinálni egy l’hombre partiet, beszélni a lovaidról,
kutyáidról; ambitiód lesz, hogy jó pinczét tarts s a feleségedet
elhord a pleskovi társasestélyekbe s a kormányzó felesége által jó
tánczosnak légy elismerve s közbe-közbe egy pár kozák tisztet
megvagdalj párbajban s a postán érkezett ujságot felbontatlanul
hagyd. Ehhez van elég erőd és kedélyed. Dehogy van valakinek esze
ágában, hogy téged ebből a szándékból ki akarjon ragadni. Másnak
van szüksége a te feleséged feljövetelére.</p>
<p>– Kinek?</p>
<p>– Először a «Szojusz blagodensztoigá»-nak, azután meg a
czárnak.</p>
<p>– Az én kicsi kis Betszikámra!</p>
<p>– Ne kiáltozz közbe, mert nekem igen csendesen kell beszélnem.
Azt tudod, hogy Arakcsejeff másodszori visszatérte után a kitörés
fel nem tartható többé. Az ő erőszakos rendszabályai annyira
elkeserítettek mindenkit, hogy a czár személyét nem védelmezi többé
senki: egyedül én magam. Lehet, hogy azért, mert asszony vagyok;
ámbár bizony vannak előttem illustris példák, hogy asszonyok ép oly
kegyetlenek tudtak lenni vérontás dolgában, mint a férfiak; de
higgadt megfontolásból inkább. Egy kitörés, mely Arbusoff
szélpuskáival, vagy Kakhofszky pokolgépével kezdődik, vagy a mit
Jakuskin tervez, egy bál alkalmával az összes czári család elleni
merénylettel, Oroszországban jó véget nem ér. Abból nem
alkotmányfelállítás, hanem országfelfordítás lesz: a kés és a
fejsze küzdelme a szurony ellen, a rongyok harcza a paszomántok
ellen, s az ilyen küzdelem után áldani fogja az ország azt
<span class="pagenum"><a name="Page_367" id=
"Page_367">-367-</a></span> a zsarnokot, a ki végre a kifáradt
küzdőket közösen elnyomja s rendet csinál a lánczczal. A czárt és a
czárnét nem szabad bántani. Ezt nem az én kedélyem, de az ész
parancsolja. Az én tervem ez. A czárnő orvosa azt tanácsolta, hogy
őt a zord őszi idők elől enyhébb éghajlat alá kell elszállítani.
Külföldre nem akar a czárnő menni, s a kaukázusi vidéket oly
kietlennek hiszi, a hol megmaradni nem lehet. Természettudósainak,
a kik a vidék előnyeit leírták, nem hisz; azok hivatalos
hizelkedők; de hogyha eléje fog jönni egy fiatal, ártatlan
asszonyka, a ki kegyelemképen kéri azt az uralkodó pártól, hogy
engedjék őt férjével együtt a szép országba leköltözni, leírva azt
az őszinte gyermeteg ragaszkodás, az édes visszaemlékezés meleg
lelkesülésével, mint valódi paradicsomot, – hát akkor meglehet,
hogy azért az ő férjét oda áttenni nem fogják; de a czárnő kedélye
meg lesz nyerve a kaukázusi út számára. A czár most imádja nejét,
vele megy, ott marad, azok mind, a kik az ő erőszakos halálával
akarnák megkezdeni a mozgalmat, kénytelenek lesznek más, nemesebb,
emberibb, politikusabb tervet készíteni. A czár gondtalanul éli
napjait a Feketetenger mellett, a hol még senki sem haragszik rá, a
hol senki sem fenyegeti. Nekünk itthon nem marad más, a kivel le
kell számolnunk, mint a teljhatalmú kegyencz. Azzal majd végezünk.
Az alkotmány ki lesz kiáltva minden vérontás nélkül
Szent-Pétervárott; a hadsereg melléje áll s akkor aztán Sándor
czárnak szabad választása van, vagy elfogadja népei közkivánatát s
visszatér, mint szeretett uralkodó; vagy ha jobban tetszik, ott a
Feketetenger partján hajóra ülhet s elvitorlázhat vendégszeretetet
keresni a török szultánnál; de az élete meg van óva.</p>
<p>Az ablakban leskelődő asszony azt látta, hogy a férje
megcsókolja a kezét a vendéghölgynek. Már elcsábította! Úgy van.
Elrabolta a férjtől a feleségét!</p>
<p>– A kit te szeretsz, meg van az szeretve! Még ha zsarnokod is!
mondá Puskin elragadtatva. <span class="pagenum"><a name="Page_368"
id="Page_368">-368-</a></span></p>
<p>– Én a szent ügyet akarom megmenteni, nem a czárt.</p>
<p>– Mind a kettőt. Jer, odaadom neked a feleségemet. Vidd
magaddal. Parancsolj csendet a viharnak az ő pacsirta
hangjával.</p>
<p>Az asszony az ablakban látta, hogy férje és Zeneida sietve
térnek vissza. Bizony csak varázslónő vagy te!</p>
<p>Puskin e szavakkal lépett be feleségéhez:</p>
<p>– Hát visszahozták a sárkányodat a város végéről. Itt van a
keresztanyád levele nálam. Ah, hisz ez igen szép levél. Ennek
eleget kell tenned! Hogyne mennél el ilyen meghivásra! Kivált
miután Zeneida lesz a garde de dameod.</p>
<p>Bethsába bámulva nézett reájuk s aztán megfenyegette ujjával
Zeneidát.</p>
<p>– De bizony mégis csak ördög vagy te! No hát gyere, nézzük meg,
milyen báli ruhát küldött a keresztanyám.</p>
<p>Ezt nevezik tökéletes kapitulácziónak.</p>
<p>A málhát felhozták, felbontották. Abból a legpompásabb báli
öltöny került elő, azt Zeneida segélyével mindjárt felpróbálta
magára Bethsába. Aztán megmutatta benne magát a férjének is.</p>
<p>– No hát szép leszek-e benne? Sok embert el fogok-e
bolondítani?</p>
<p>– Mindenkit!</p>
<p>– Vigyázz! Vigyázz! Nem szabad megölelned! mind összetöröd a
fodromat! – – –</p>
<p>Így rabolják el a férjtől a feleségét a mézeshetek kellő
közepett.</p>
<h2>A MASINKÁK ÜNNEPÉN.</h2>
<p>Nagyboldogasszony napja az orosz naptár szerint augusztus végére
esik. Tizenkét nappal később, mint a csillagászi naptár
szerint.</p>
<p>(Mert az orosz czár még a napnak is parancsol. Mivelhogy az
orosz naptár szerint minden 400 év alatt három <span class=
"pagenum"><a name="Page_369" id="Page_369">-369-</a></span> nappal
marad hátra az esztendő, tehát huszezer év mulva az orosz naptár
szerint télen lesz a nyár, s nyáron lesz a tél. A czár ezt is
megteheti.)</p>
<p>Hanem ez a legszebb időszak Szent-Pétervár vidékén. Ez az ősz
kezdete. A napok már rövidebbek s nem oly rekkenők; s a holdvilág
tudja magát értékesíteni esténként.</p>
<p>S minthogy az orosz nőknek egy harmada Mária nevet visel,
annálfogva valamennyi nyári lakban ünnep van ezen a napon; s este,
mikor elkezdik mindenfelől a tüzijátékokat, több a csillag a
földön, mint az égen.</p>
<p>Corynthiának is Mária volt a mellékneve: innen a jogczím az
ünnepélyhez.</p>
<p>Ghedimin herczeg néva-szigeti nyári palotája vetekedett a
télivel Szent-Pétervárott. Tánczterme ezer meghivott vendégre volt
számítva.</p>
<p>S a meghivottak közé tartoztak: az uralkodó pár, a nagyherczegek
és herczegnők, a czárnál látogatóban levő rokonai; testvére, a
weimari nagyfejedelemnő férjestül és az oraniai herczeg nejével
együtt, kik mind igérkeztek Ghedimin herczegnő ünnepélyét
jelenlétükkel fényesebbé tenni.</p>
<p>De mind e magas és legmagasabb vendégeire nem volt Mária
Alexievna Corynthia olyan kiváncsi, mint arra, hogy eljönnek-e
Zeneida és Bethsába.</p>
<p>Ilmerinen kisasszony és Puskinné asszonyság ugyan már megküldték
egy nappal az ünnepély előtt a nagyon hizelgő modorban tartott
választ (oh, mert az orosznők még a francziákon is túltesznek a
courtoisieban, kivált, ha gyülölik egymást), hogy el fognak jönni.
Hanem az ilyen igéreteknek az értékét ismeri már az ember. Előtte
egy nappal senki sem írhatja azt, hogy «holnap a fejem fog fájni»,
de egy órával a megjelenés előtt igenis küldheti a mentegető
levelet: «Kétségbe vagyok esve, hogy nem mehetek. A fejem nagyon
fáj.» Hisz az ilyen elmaradásra egész arsenáljuk van az
asszonyoknak. <span class="pagenum"><a name="Page_370" id=
"Page_370">-370-</a></span></p>
<p>Azonban nagy megelégedésére ők maguk jöttek a mentegető levél
helyett. Nem is nagyon későn, még a tánczzene kezdete előtt, a
mivel, mint tudva van, a legmagasabb vendégek megérkezésére szokás
várni. Zeneidának az ilyenben nagy gyakorlata volt: a helyes időben
megjelenni.</p>
<p>Ilmerinen kisasszony ez úttal tette föl először a czártól kapott
csillagkeresztet, Bethsába a keresztanyjától kapott báli ruhát
viselte. Feltünő szépség volt. Még Zeneida közelléte sem
homályosította el.</p>
<p>Corynthia fölkelt a karszékből s eléjük sietett. Előbb Bethsábát
fogadta (az asszony volt) s homlokát megcsókolá (keresztleánya
volt), azután fordult Zeneidához. Zeneida megelőzte őt az
üdvözlésben.</p>
<p>– Ön megelőzött! mondá a herczegnő. Igaz: királynék üdvözölnek
először.</p>
<p>– Nem, herczegnő, hanem a kik névnapot köszöntenek.</p>
<p>Azzal kezeiket nyujták egymásnak.</p>
<p>Bizonyosak lehettek felőle, hogy minden ember őket nézi. Minő
lehet e két nő között a találkozás?</p>
<p>Oh, az mind a kettő gyakorlott viador volt.</p>
<p>A tánczterem úgy volt berendezve, hogy keleti virágbokrokból
apró lugasok, búvóhelyecskék voltak mindenütt csoportosítva, a hova
egyes párok, összetartozók félrehuzódhattak, suttoghattak; az
inasok odahordták a frissitőket, minden letelepülőnek egy kis
asztalkát is hozva a helyébe, a mi az orosz comfort találmánya.
Corynthia egy bosquet árnyában maga mellett mutatott helyet
Zeneidának s mikor egymás mellett ültek, odahajolt hozzá s nevetve
sugott a fülébe:</p>
<p>– Ön elértett engem, s ezt előre föltettem az ön
lángeszéről.</p>
<p>Zeneida elfogadta a nevetést, ráállt ő is.</p>
<p>– Azzal, hogy elhoztam ide a gerlét a fészkéből.</p>
<p>– Igen. Ezuttal mi ketten szövetségesek vagyunk, folytatá a
herczegnő. <span class="pagenum"><a name="Page_371" id=
"Page_371">-371-</a></span></p>
<p>– Szövetség «ad hoc», a hogy a diplomaták mondják, magyarázá
Ilmerinen kisasszony.</p>
<p>– Mikor egy harmadik ellenséget kell megbuktatni, egészíté ki
Corynthia.</p>
<p>– S azalatt véd- és daczszövetséget köt Anglia és
Oroszország.</p>
<p>– Hogy confoederált erővel elfoglalja Párist? nevetett
Corynthia.</p>
<p>– Tudniillik azt a Párist, aki az aranyalmát tartogatja, hogy
kinek adja? vágott vissza csengő kaczajjal Zeneida.</p>
<p>– Ön ördöngös asszony!</p>
<p>– Tudom, mondta már a herczegnő.</p>
<p>– Hogy kitalál mindent! És valóban itt is három versenytárs van.
A harmadikkal majd nagyhamar elbánunk. Nézze ön, már lefoglalták a
kicsikét. Régi imádója: Galban lovag, mint a pók a legyet, úgy
fogta el. Legyen felőle nyugodt. Ez nem fog sebesítetlen szívvel
visszatérni. Majd segítünk neki. Mi értjük egymást!</p>
<p>– Tökéletesen herczegnő.</p>
<p>– Nem kár érte. S az is bizonyos, hogy a mit veszteni fog, az
nyereség lesz rá nézve. S úgy hiszem, nem is az utolsó. A ki úgy
kezdte, a hogy az én kis védenczem, annak kevés tanítás kell hozzá,
hogy hogyan folytassa. Nincs rajta miért sajnálkozni.</p>
<p>– Az ilyen dolgokban nem ismerjük a kiméletet.</p>
<p>– Tehát addig béke van közöttünk. Azután majd megüzenjük a
háborút.</p>
<p>– Én előre is behuzom a lobogót.</p>
<p>– Ah, ez csak taktika! Ilmarinen kisasszony. Nők soha sem
kapitulálnak. Ezt mi ketten jól tudjuk. Én még soha sem láttam önt
ilyen közelről, pedig kiváncsi voltam rá. Ugyan, mondja ön meg,
sáfránynyal festi ön haját, hogy ilyen szép aranyveres?</p>
<p>Zeneida ugyan semmivel sem festette a haját, mert az annak
természetes szine volt; hanem azért egész bizalmas suttogással
viszonzá a herczegnőnek: <span class="pagenum"><a name="Page_372"
id="Page_372">-372-</a></span></p>
<p>– Nem, annak erős szaga van, hanem borbolyagyökérrel, a miben
csigabibor van feleresztve.</p>
<p>– Soha sem birtam kitalálni, mitől van önnek olyan gyönyörű
arczszíne. Violagyökért használ ön?</p>
<p>Zeneida elnevette magát; s elpirulása, mely arczszinét fokozta,
elég válasz lett volna, ha igazat akart volna mondani; hanem ő
azért volt itt, hogy hazudjék, annálfogva nevetve mondá:</p>
<p>– Ah, herczegnő, az egy egész tudomány: az arczszín megőrzése.
Nekem egy könyvem van, még Poppæa idejéből, mely a módszereket
elősorolja.</p>
<p>– Ah, a között van az is, hogy nyers marhahús szeletet kell
kötni az arczra, mikor az ember lefekszik aludni.</p>
<p>– És sok más egyéb. Én önnek, herczegnő, elküldhetem azt a
könyvet; ámbár önnek semmi szüksége sincs hasonlókra. Anadyoménét a
grácziák öltöztetik.</p>
<p>– Ah, ön nagylelkű ellenség akar lenni, a ki megosztja a
fegyvereit, mint az a franczia tengerésztiszt, a ki megosztotta a
lőporát az angollal, hogy legyen neki mivel verekedni. Hanem én
erre azt mondhatom, a mit egy perzsa király mondott egy örmény
királynak: mi haszna küldted el a kardodat, ha nem küldhetted el
vele a karodat is? Mit ér az arczszépítés titka, ha az elbűvölő
mosolyt nem lehet öntől eltanulni, a minek senki sem bir
ellenállani.</p>
<p>– Herczegnő, ön egészen úgy tesz, mint Napoleon, a ki a
legyőzött ellenségeit fel szokta magasztalni?</p>
<p>– Most azonban nem vagyunk ellenségek, hanem szövetséges
társak.</p>
<p>A közös ellenség (Bethsába) félbeszakította a kedélyes
csatározást közbeléptével, azt a naiv kérdést intézve mind a
kettőjükhöz, hogy szabad-e neki Galban lovaggal az első polonaiset
tánczolni? A miért aztán kinevették.</p>
<p>«Neked minden szabad már! Asszony vagy!»</p>
<p>A mit a szent-pétervári udvari estélyeken polonaisenak híttak,
az abból állt, hogy az egész tánczoló társaság páronkint
összefogózva, apró sétalépésekben körülcsoszogta <span class=
"pagenum"><a name="Page_373" id="Page_373">-373-</a></span> a
táncztermet összevissza, az előtánczos szeszélye szerint. Tehát e
táncz alatt ne keressük a tüzes, lábdobbantásokkal járó hajdani
mazurkát. Az annak a kornak a táncza volt, a mikor minden lengyel
nemes egyenlő volt a királylyal. Ez pedig annak a kornak a táncza,
a mikor minden lengyel nemes egyenlő a – paraszttal. Régibb időkben
a czár és a czárné is résztvettek ebben a tánczban s épen egy ilyen
polonaise alkalmával történt, hogy Sándor a szép Nariskin Corynthia
miatt megsérté Erzsébetet, a mit ez soha el nem tudott
felejteni.</p>
<p>A magas, magasabb és legmagasabb vendégek megérkezése azután
véget vetett a társalgásnak. Ezentúl mindenkinek sorrendbe kellett
állni és várni, míg az uralkodó pár körjáratot tart, s csak azután,
mikor ennek vége lesz, kezdődik majd a táncz.</p>
<p>Zeneida a külföldi herczegi vendégeknek is be lett mutatva, s
kapott annyi tömjént, hogy annak füstjétől könnyen elveszthette
volna szeme elől azt, a ki gondjaira volt bízva. De ő már régi,
tapasztalt hadvezér volt az ilyen ütközetben, a ki az egész
csatatért keresztül tudja látni s annak legkisebb részletei felett
is uralkodik. Figyelemmel kisérte ő Bethsábát, a mint annak Galban
lovag epedő arczczal suttogott a fülébe; látta, a mint egyszer a
kis menyecske hevült arczczal futott oda a keresztanyjához, s aztán
a mellé leülve, mily meglepetéssel, bámulattal, a nevetés és
elszörnyedés közt váltakozó tekintettel hallgatta, a mit az beszél.
Még ki is találta, hogy az mit beszél neki. Azt is látta, a mint a
czárnő megszólítá Bethsábát s kegyes leereszkedéssel beszélt
vele.</p>
<p>S látott ő még mást is.</p>
<p>Hogy ez az ezernyi ember, a ki itt most együtt van: tánczol,
mandulatejet, sorbethet, punchot iszik, egymásnak bókokat mond,
tréfál, enyeleg, egymásnak a legelkeseredettebb ellensége, tele
halálos gyülölettel, a végkitörés elszántságával. Mindenki tudja,
hogy az az ő vis a vis-ja, a kivel a contratánczot szemközt járja,
egyúttal <span class="pagenum"><a name="Page_374" id=
"Page_374">-374-</a></span> fatalis antagonistája, a ki az ő fejére
alkuszik. Hogy mikor ezek az aranyos, bársonyos, érdemcsillagos
alakok, kalapjaikat a hónuk alá csapva, egymás előtt félig, a czár
előtt pedig egészen meghajolnak, egytől egyig azt gondolják
magukban: «ma, vagy holnap, vagy én vagy te, a fejünkkel a hónunk
alatt fogunk egymásnak bókolni?» Csak ő neki, az énekesnőnek, kell
e szót kimondani: «Énekelni fogok a lelenczek javára!» S egyszerre
minden kard kirepül a hüvelyéből, s a kik vis-a-vis tánczolnak
most, egymásnak a testén fogják fegyvereiket keresztül verni, s azt
a magas karszéket ott az emelvényről le fogják taszítani, nem
kérdezve, ki ül rajta? vagy megfordítva, átalakítják mészáros
paddá, a hol emberi tagokat konczolnak széjjel. Az összeesküvők s
az elnyomók, a gyilkosok és a bakók mind együtt egy tánczteremben
és ezek mind nagyon jól tudják egymásról, hogy ki «micsoda?»,
elannyira, hogy mikor egyszer a tánczrendező e szó helyett «tour de
main» azt találja kijelenteni: «coup de main», általános nevetés
támad. S mindenki tudja, hogy min nevetett? Csak a czár kérdezi:
«miért van olyan jó kedvük az uraknak?»</p>
<p>Ezt mind látta Zeneida. Hiszen minden embernek a titka az ő
kezében volt.</p>
<p>Oh még azt is látta jól, hogy a kegyelmes háziasszonynak mi oka
volt ezt a fényes ünnepélyt rendezni?</p>
<p>Azért, hogy egy fiatal asszony el legyen csábítva?</p>
<p>Oh nem!</p>
<p>Hanem azért, hogy meg legyen találva a nyitja egy titoknak, a
mit azok, a kikre bizva van, el nem árulnak senkinek – még a
legkedvesebb feleségüknek sem.</p>
<hr class="tb" />
<p>A mint az udvar elhagyta a báltermet, illem szerint az egész
társaság oszlásnak indult. Ki akarna még a maga kedvéért is
mulatni?</p>
<p>Zeneida megint szárnyai alá vette Bethsábát s vitte magával haza
a Kresztofszki szigetre. <span class="pagenum"><a name="Page_375"
id="Page_375">-375-</a></span></p>
<p>A míg a gondolán ültek, a fiatal nő nagyon hallgatag volt, s
Zeneida szándékosan nem kérdezte tőle, hogy mulatott?</p>
<p>Az alatt, a míg otthon báli köntöseiket levetették, a nő méla,
ábrándozó volt. A hűs vizen tett gondola-út megkivánta, hogy
lefekvés előtt még theához üljenek. (A mocsártól kivívott
paradicsomban váltóláz leselkedik.) – Így aztán, mikor egyedül
maradtak, megtörte Bethsába a méla töprengést.</p>
<p>– De hát kérlek, ez itt a valláshoz tartozik-e?</p>
<p>– Micsoda?</p>
<p>– Hogy egy keresztyén nő, a kinek férje van, s azt szereti,
mikor egy másik keresztyén férfi azt mondja neki: «én boldogtalan
vagyok! én meghalok, öngyilkos leszek, elkárhozom, ha ön kegyetlen
marad hozzám!» hát akkor tartozik férjétől elvenni a szeretetét s
ennek a másiknak adni, hogy azt megszabadítsa a boldogtalanságtól,
a haláltól, a kárhozattól.</p>
<p>– S azt mondták-e neked?</p>
<p>– Azt. Mert ha ezt a vallás parancsolja, hogy egy asszonynak a
férje iránti szeretete csak olyan, mint szent Mártonnak a
köpönyege, ha lát egy didergő koldust, levágja felét s annak adja:
akkor én visszatérek a pogány hitre, a hol nem kivánja tőlem senki,
hogy másnak a boldogságával törődjem, mint az uraméval.</p>
<p>– Ez neked mind új dolog volt?</p>
<p>– Sirni szerettem volna, mikor így beszéltek hozzám. Azt hittem,
a szemem kiég, s már a hallgatása által az ilyen beszédnek meg
vagyok szeplősítve. Mikor nekem a puszta távollét az én Sándoromtól
már olyan érzés, mintha halottat gyászolnék, s ha táncz közben
idegen férfinak kell nyujtanom a kezemet, az úgy fáj, mintha egy
galambot öltem volna meg. S ha valamin kaczagok, a szivem
megdobban, mintha loptam volna, holott az jut eszembe: «bezzeg,
most ő neki nincs min kaczagni! Ő most én utánam sóhajt,
szomorkodik, én pedig nevetek – nála nélkül!» <span class=
"pagenum"><a name="Page_376" id="Page_376">-376-</a></span> – És
mind ennek daczára valami veszedelmes kiváncsiság arra ösztönzött,
hogy tovább hallgassak e szavakra, hogy egészen a fenekéig lenézzek
annak az örvénynek, a mihez közelíteni irtózom, s úgy tegyek,
mintha szivesen hallgatnám.</p>
<p>– Azt igen jól tetted.</p>
<p>– No, ugy-e bár? Nem illett, hogy elfussak tőle.</p>
<p>– Akkor el lettél volna veszve. Nőnek nem szabad azt
észrevétetni, hogy a csábítástól retteg; a feltünő elutasítás kész
martalékká teszi őt. Szemmel kisértelek. Igen jól viselted magadat.
Olyan arczot csináltál, mint a ki nem érti a mondottakat: azt
hiszi, hogy az mind tréfa, s ez által kényszeríti az ostromlót,
hogy még nyiltabban szóljon.</p>
<p>– Valóban azt tettem. Képzeld, a vakmerő! még azt is
megvallotta, hogy irántam való gonosz szenvedélyből Pleskovtól fél
napi járásnyira egy birtokot megvásárolt s a telet az én kedvemért
ott fogja tölteni; bennünket Pleskovban gyakran meglátogat. Azt
akartam neki rá mondani, hogy biz oda ne jőjjön.</p>
<p>– Jól tetted, hogy nem azt mondtad. Hanem azt, hogy «Szergievics
Sándor mindenkor szivesen fogja önt látni.»</p>
<p>– Igazán azt mondtam. Erre ő aztán nagyot sóhajtott: Hejh, ha ön
egyszer e szókat tudatná velem: «holnap Szergievics Sándor elutazik
hazulról!» Szerettem volna őt ezért arczul ütni!</p>
<p>– De nem tetted, hanem naiv, tudatlan képpel azt kérdezted tőle:
«De hát mi haszna volna önnek abból? Ön nem jöhetne oda a
házunkhoz, mikor a férjem nincs otthon. Az egész világ meglátná.»
Erre ő azt felelte: «Igen, de eljöhetne ön az én kastélyomba!»</p>
<p>– Hát ezt te hogy tudod?</p>
<p>– Abból, a mit most elmondtál, s abból, a mit láttam. Közel
voltál hozzá, hogy sirva fakadj.</p>
<p>– Még többet is mondott. «Igen jó ürügye volna önnek
<span class="pagenum"><a name="Page_377" id=
"Page_377">-377-</a></span> eltávozni hazulról az alatt, míg
Szergievics Sándor oda van. Önnek az anyja, a grúzi királynő, ott
van a Szent-Anna-kolostorban Novgorodon. Ön azt mondaná: őt megy
meglátogatni, kit gyermekkora óta nem látott, s kinek meg akarja
mondani, hogy férjhez ment, áldását akarja megnyerni.» Még szegény
anyámat is belékeverte a gyalázatba.</p>
<p>– Te arra csakugyan ott is hagytad és keresztanyádhoz
menekültél.</p>
<p>– Észrevetted azt is?</p>
<p>– Oda pedig jó helyre menekültél s jónak panaszolkodtál!</p>
<p>– Oh, ha hallottad volna, hogy miket beszélt?</p>
<p>– Láttam.</p>
<p>– Hogyan: láttad?</p>
<p>– A te arczodról. Minden szavát visszatükrözte elszörnyedő
tekinteted. Azt mondta, ugy-e: «Oh, szegény Galbán! Ha tudnád,
mennyit szenved miattad? Már meg akarta magát ölni! Már el akarta
magát temetni a solovecski zárda katakombáiba! Szólj egy nyájas
szót neki. Annyi az, mintha egy gazdag egy fillért ad a koldusnak.
Hiszen titokban marad az; senki sem tud meg felőle semmit. Mi többi
asszonyok is úgy teszünk. Nincs kivétel. Aztán csak kölcsönben
esik. Mindnyájunkat megcsalnak: engem is, téged is. Ugyanakkor,
mikor te Galban vallomásait hallodtad, Puskin egy más nőnek mondja
el azokat, a ki nem olyan félénk, mint te vagy.</p>
<p>– Így mondta, így! De még ennél többet is. Hogy ez az ember (a
kinek még csak a neve sem fogja érinteni az ajkamat soha), kész
magát számüzni érettem Szent-Pétervárról, lemond fényes
hivataláról, csak azért, hogy közelemben élhessen. S képes lesz
kétségbeestében megölni Sándort, engemet és önmagát, ha sokáig
kinzom. Oh, mint megijesztett! Én, a mint hazamegyünk, elmondok
Sándornak mindent s megfogom a kezét, hogy fussunk együtt a
világba. <span class="pagenum"><a name="Page_378" id=
"Page_378">-378-</a></span></p>
<p>– Azzal épen az ellenkezőt érnéd el. Azt, hogy Puskin
felkerekednék s ha neki nem szabad Szent-Pétervárra jönni, ő
hivatná ki innen Galban lovagot, s annak szomorú vége lenne. Ne
félj tőle. Fogadd el a harczot.</p>
<p>– Én? Én fogadjam el a harczot? ő ellene? Én gyönge, ostoba,
gyáva kis teremtés, a ki minden szavától rettegek.</p>
<p>– Rettegsz és gyáva vagy, mert azt hiszed, hogy a szived forog
veszélyben; de ha megtudod, hogy nem a te szivednek van kitéve a
háló, hanem a Puskin fejének, hogy az ő élete, sorsa, végzete az, a
mi ellen a cselt szövik: akkor nem fogsz gyáva lenni.</p>
<p>– Mit beszélsz? Sándor életéről van szó?</p>
<p>– Csitt! Ne kérdezz többet! Majd ha lefekszünk, ha egyedül
leszünk, nem leskelődik utánunk senki, akkor elmondok neked
mindent; aztán megtanítalak, hogy mit tégy? Most fond papillotokba
a hajadat: holnaputánra Peterhofba vagyunk hivatalosak, a fényes
búcsuünnepélyre; ott remekelned kell, ott meg kell mutatnod, hogy
mit tud egy ilyen gyönge, tudatlan, gyáva kis asszony, mikor a
férje élete forog a koczkán.</p>
<p>– Oh akkor, ha az úgy van, nem fogok félni, vakmerő leszek és
ravasz, mint egy macska! Egy lepkét gombostűre felszúrni nincs
bennem elég bátorság; de azt, a ki az én Sándoromat fenyegeti, a
szivén keresztül ütni… (Mash Allah!) az anyám leánya vagyok!</p>
<hr class="tb" />
<p>Zeneida aztán megtanította Bethsábát valamire, a mit remekül
végig játszott… de most még nem szabad elárulnunk, hogy mire.</p>
<hr class="tb" />
<p>Ez a gyűrű szerencsésen bele lett illesztve a lánczba.</p>
<p>A harmadnapi ünnepélyen, a mit a czár adott búcsuzó külföldi
fejedelmi vendégei tiszteletére Peterhofban, az orosz
Versaillesban, Bethsába részesült abban a megigért kitüntetésben,
hogy a czárnőnek be legyen mutatva. <span class="pagenum"><a name=
"Page_379" id="Page_379">-379-</a></span></p>
<p>A czár régen ismerte őt már, mint Zsófia játszó társát.</p>
<p>Ő maga vitte rá a beszédet, hogy a georgiai fejedelem leánya
arról a vidékről szóljon a czárné előtt, ahol született. Bethsába,
a kis mesemondó, aztán felnézett a magasba, a hol nem láthatta a
körüle levő embereket s elkezdett beszélni arról az országról, a
hol soha sincs tél.</p>
<p>Kicsoda az, a ki ne volna ékesen szóló, mikor a hazája
szépségeiről kell beszélni? Arról az égről, a mely átlátszó, mint a
kristály, arról a légről, a mely balzsamillattal terhes, azokról az
erdőkről, a mik ragyogó lombjukat le nem hullatják soha, a
folyóról, mely soha be nem fagy, a mezőről, mely örökké tele
virággal, s az óriás jéghegyekről, a mik a mosolygó völgyet
körülzárják, alant örökzöld virány, fent örök fehér jégormok. S
életerő, embererő van fűben, fában, vizben és levegőben. Sorvadást,
senyvedést az ott lakó nem ismer.</p>
<p>A mit a világ hirhedett orvosai nem birtak kivinni, hogy a
czárnőt rábirják más éghajlat alá költözésre, egy egyszerű
gyermeteg ajk bűbájos csevegése véghez vitte azt. A czárné kezét
nyujtá férjének: «ezt a vidéket én szeretném meglátni!»</p>
<p>Az a szó pedig, hogy «én ezt szeretném!» hatalmasabb volt
mindennél, a mit emberi parancsszónak neveznek.</p>
<p>Udvaronczok és összeesküvők, a kik a fényes ünnepély alatt a
Sámson-szökőkút nagyszerű vizijátékai körül összegyültek, nem is
sejtették, hogy egy iczipiczi kis asszonyi teremtés, egy olyan
mosolyra csücsörített piros cseresznyeszájacska tíz percz alatt
hogy dönti halomra mindazt, a mit ők évek alatt építettek, ástak,
fúrtak, föld felett és föld alatt. S egy csengő galambkaczagás hogy
fújja szét az ő ágyúikat, torlaszaikat, hadseregeiket és
haditerveiket! A gruzi királyleánynak egy tündér meséje azt a
minden mesét fölülmuló csodát követte el, hogy egy csepp vizzel
eloltott egy kitörni akaró vulkánt. <span class="pagenum"><a name=
"Page_380" id="Page_380">-380-</a></span></p>
<p>Ez a csepp víz a czárné szemében ragyogott, mikor azt mondá:</p>
<p>– Én oda szeretnék menni! ott meggyógyulnék!</p>
<hr class="tb" />
<p>Ezen az estén Galban lovaggal is volt találkozása
Bethsábának.</p>
<p>Nem félt már tőle. Zeneidától megtanulta, hogy mit kell tenni az
anyja leányának?</p>
<p>A bál végén a herczegnő és Zeneida találkozott egymással a
vestibuleban. Kocsijaikra vártak. Peterhofból kocsin kellett
hazamenni Szent-Pétervárra.</p>
<p>A herczegnő azt mondá Zeneidának:</p>
<p>– Ez készen van. (Bethsába hátramaradt Galban lovaggal.)
Köszönöm önnek a segítséget.</p>
<p>– Kölcsönbe esett.</p>
<p>– A kis bohó megvallott mindent. Egészen oda van. Azt is
megvallotta, hogy ön is segítette őt előre.</p>
<p>– A fecsegő!</p>
<p>– Én azt hiszem, hogy ő valakit nagyon, nagyon boldogtalanná fog
tenni.</p>
<p>– Én is ezt várom.</p>
<p>– S akkor aztán megindulhat a kettőnk közötti harcz.</p>
<p>– Nem hiszem, herczegnő. Én lemondok minden igényről a
boldogtalan boldoggá tételéhez.</p>
<p>– Ah, ön azt akarja velem elhitetni, hogy egészen szenvedély
nélkül cselekszik.</p>
<p>– Épen nem. Hanem az, a mi most születni fog, egy olyan
szörnyeteg, a minek két anyja van. Az egyik a boszú, a másik a
szerelem.</p>
<p>– Ah! És ön a boszút választja magának?</p>
<p>– S engedem a másikat önnek, herczegnő.</p>
<p>– Nem feledtem el, a mit egy diplomata mondott, hogy
szövetségeket azért köt az ember, hogy egymást megcsalja.</p>
<p>Ghedimin herczeg odaérkezett, hogy nejét a hintójához vezesse.
<span class="pagenum"><a name="Page_381" id=
"Page_381">-381-</a></span></p>
<p>A mint Zeneidát meglátta, észrevehetőleg összeborzadt.</p>
<p>– No, nézze ön, szólt a herczegnő negédesen. Milyen kedvetlen!
Egészen búskomor. Egész nap nem tudom magamtul elűzni; mindig ott
ül mellettem. És aztán, ha volna valami mondani valója. De csak a
homlokát ránczolja össze és töpreng. Ugyan kérem, Ilmerinen
kisasszony: Ön nagy varázslónő; szóljon hozzá egy szót. Bizonyos
vagyok felőle, hogy az felvidítja.</p>
<p>– Igazán kivánja ön azt herczegnő?</p>
<p>Ghedimin herczeg, a hogy Zeneidára nézett, a tekintetében
félelem és nyugtalanság volt kifejezve. Ő volt a «megválasztott
diktator!» A mikor Zeneida kimondja a szót: «én énekelek,» neki
kardot kell rántani: «én harczolok!»</p>
<p>Zeneida megkisérté a nagy bűvészetet, hogy egy szavával
meggyógyítsa a melancholiát.</p>
<p>– Nálunk a mai nappal be van fejezve a nyár, ugy-e, herczeg? S
aztán rögtön itt van a tél?</p>
<p>No már az elég banális discursus! Az időjárásról beszélni.</p>
<p>Ghedimin herczeg ráhagyta.</p>
<p>– S nagyon unalmas telünk lesz, ha csak mi «is» el nem megyünk a
Krimbe, vagy a Kaukázusba, a hol újra kezdődik a nyár.</p>
<p>Közönséges phrasis.</p>
<p>De Ghedimin herczeget az egyetlen egy «is» szócska egyszerre
felvillanyozta. Mintha csak kicserélték volna! Az arcza felderült,
termete visszanyerte délczegségét, csuda történt vele.</p>
<p>– Menjünk, kedvesem, mondá a herczegnőnek, s Corynthia nagy
bámulatára, míg a lépcsőkön haladtak, Ghedimin herczeg a zárkeringő
nyitányát dudolta.</p>
<p>Csakugyan ördöggel van az a leány! Beszél a semmiről semmit és
azzal átalakít egy holt embert élővé.</p>
<p>Pedig minden szavát latra vetette egyenkint Corynthia,
<span class="pagenum"><a name="Page_382" id=
"Page_382">-382-</a></span> a mit Zeneida mondott. Melyik volt a
varázsszó? Semmiség az mind. Csak az az egy kis szókötő kerülte ki
a figyelmét: «is».</p>
<p>Ebből megtudta Ghedimin, hogy a czárnő odamegy, s a czár
bizonyosan vele fog menni. Egy lidércznyomástól szabadult meg a
keble.</p>
<p>Galban lovag pedig lekisérte a hölgyeket kocsijukhoz; és
Bethsába megtette azt, hogy a kocsiból kihajolt s visszanézett
utána.</p>
<p>– Ezt elfogtam! gondolá magában Galban lovag.</p>
<h2>AZ ÜSTÖKÖS ALATT.</h2>
<p>1825-ben Szent-Pétervárott a két nyári hónapon át nem
vesztegetik az olajat azzal, hogy az utczán meggyujtsák a
lámpásokat: úgy is elég világos az éjszaka. A legelső lámpásgyujtás
arra a napra esik, a mikor az udvar visszatér Peterhofból a
fővárosi téli palotába.</p>
<p>Erre a lámpa-gyujtásra vártak sokan!</p>
<p>Valami nagy terv volt készülőben az alsóbb rétegek közt dolgozó
összeesküvőknél, a mit nem közöltek a szojusz blagodenstoiga, meg a
szojusz szpaczinia előkelő matadoraival.</p>
<p>Az új hold esős, borongós napokkal kezdődött, s mikor aztán a
holdnegyed napján megfordult az időjárás, s egy éjszaki szél
lefútta az égről a felhőket, estefelé mindenki meglepetve látott az
égen a hold ezüst sarlója mellett egy új égi csodát: egy tüzes
kardot, egy üstököst. Olyan gyorsan jött, hogy csak akkor vették
észre, mikor már teljes pompájában ott állt.</p>
<p>Hát mi az az üstökös?</p>
<p>A tudósok maguk sem tudják; hát még a szegény hétköznapi
ember?</p>
<p>Dögvész, háború, világbomlás hirdetője. A ki nem hiszi,
bizonyítsa be, hogy nem igaz. Bortermelő országokban <span class=
"pagenum"><a name="Page_383" id="Page_383">-383-</a></span> azt
állítják az üstökösről, hogy jó bortermést igér. Ehez a
szent-pétervári népnek semmi köze: náluk csak pálinka terem. S
annak a szaporaságára nincs befolyása az üstökösnek. Ellenkezőleg,
mikor valami zűrzavar készül az országban, olyankor mindig kevés
pálinka fogy el. Sajátsága az orosznak, hogy mikor nagyon elbúsulja
magát, akkor nem iszik. Mikor a szent-pétervári rendőrfőnök azt
hallja, hogy a naponkinti ötezer cseber pálinka helyett csak
kétezer fogyott el a korsókban, akkor megkettőzteti az
őrjáratokat.</p>
<p>Az üstökös megjelenése még fokozta az izgalmat. A prófétáknak
élő jelvényük volt, a mire hivatkozhattak. Ime, a mennyei lángkard
is megjelent már.</p>
<p>Mikor Sándor czár Peterhofból elindult, udvarmesterének azt az
utasítást adta, hogy előre fognak menni, a czárnő lakosztályát
rendbehozni.</p>
<p>Este volt, mikor csekély úti kiséretével a főváros alá
megérkezett. Ott a Nyefszki Sándor-kolostor előtt megállt; betért a
templomba és megrendelé, hogy másnap hajnalban egy halotti misét
tartsanak.</p>
<p>Mikor elhagyta a templomot, onnan a lépcsőzet magaslatáról
végignézett az előtte elterülő világvároson, mely ködbe burkolva
feküdt előtte.</p>
<p>Mint egy tenger, úgy morajlott ez a távolban; utczák zöreje,
emberhangok egy méhköpűzugássá vegyülve.</p>
<p>Ott állt sokáig elmerengve. Egy negyedszázados élet óriási
küzdelmei merültek föl a ködtengerből.</p>
<p>És érezte azt a nem emberek számára teremtett kínt: a
lehanyatlás érzetét az élet alkonyán. A levert Astarothok és
Leviathanok számára volt ez feltalálva és a kik hozzájuk hasonlók
akartak lenni.</p>
<p>Felemelkedett odáig, a hol Istennek hitte magát, hogy aztán
lebukjék oda, a hol nincs ember, a ki cserélni akarjon vele. Ő és
Napoleon voltak e negyedszázad óriásai.</p>
<p>És az a másik Leviathan ott szent Ilona szigetén nem
<span class="pagenum"><a name="Page_384" id=
"Page_384">-384-</a></span> nézi sivárabb lélekkel végig a tengert,
mely őt Páristól távol tartja, mint Sándor czár azt a ködöt, a mi
fővárosa fölött nehezül. Ez mélyebb és végtelenebb a tengernél;
mert ez emberi lehellésből támadt és a hány lehellet, annyi
szidalom ő ellene, az egykor bálványozott ellen. Külömbség közöttük
csak az, hogy a legyőzött óriást visszakivánja a saját népe, a
legyőző óriást pedig megunta.</p>
<p>S az az üstökös csillag ott az égen, mint egy égő toll, melylyel
egy láthatatlan kéz írja fel az országok és koronásfők sorsát a
csillagok közé.</p>
<p>Sándor czár kedélye mindig hajlott a mysticismusra. Tele volt
sejtelmekkel, rémlátásokkal: hitt a végzetekben s azoknak az
előjeleiben.</p>
<p>Az üstökös és a hold együtt szálltak alá a láthatár sűrű
ködeibe.</p>
<p>A czárnak volt egy vén kocsisa, övig érő rengő szürke
szakálláról nevezetes alak, a ki minden hosszú útján hordozta a
czárt; a legbizalmasabb embere. Mikor felült Sándor a háromfogatú
troikába, azt kérdé tőle:</p>
<p>– Láttad az üstökös csillagot, Ilia?</p>
<p>– Láttam, uram.</p>
<p>– Tudod, hogy az szerencsétlenség és bánat előhirnöke? Ámde
teljesüljön az Úr akaratja!</p>
<p>Neki hajtatott a mormogó városnak.</p>
<p>A mormogás azt beszélte magának, hogy a czár hosszabb útra
készül; de még nem tudni hová? A czárnőt akarja elvinni e zord
égalj alól; de még nem mondta senkinek, mely vidékre. Ő maga megy
előre szálláskészítőnek. Valahányszor hosszabb útra indul, mindig a
kazáni Boldogasszony templomában szokta a Veni Sanctét
meghallgatni; ez az ő temploma, maga építteté, szentelteté föl;
ennek a küszöbéről szokott mindig úti kocsijába felülni. Az egész
papság ott vár reá hajnalban, legpompásabb ünnepi köntösébe
öltözve: a kedvencz énekkar is ott fogja hallatni zsolozsmáit. És
aztán azt beszélte magának a mormogó város, hogy mikor a kazáni
szentszűz templomában <span class="pagenum"><a name="Page_385" id=
"Page_385">-385-</a></span> együtt lesznek a főpapok, a czár és a
főherczegek, akkor lenn, a kriptafenekén egy elszánt ember erre az
invocatiora: «Jövel szentlélek úr Isten» megnyomja egy pisztolynak
a ravaszát, s azt mondja: Eredj te oda hozzá! S arra templom, szent
képek, czár, nagyherczegek, papok és énekesek, mind fölrepülnek a
magas mennyországba.</p>
<p>Szörnyeteg egy gondolat!</p>
<p>És talán bekövetkezett volna. Talán már ott ült napok óta a
kripta fenekén, a lőporral megtöltött koporsók között valaki: egy
az engesztelhetlenek közül s várta a jeladó csengetyűhangot,
melylyel az inclangorium arczraborulást hirdet az ájtatosoknak,
hogy rémtettét, mely egy országot fordít fel, végrehajtsa.</p>
<p>Elfordították e végzetet földben nyugvó hamvak.</p>
<p>Másnap, kora hajnalban, a czár nem a kazáni Boldogasszony
templomához hajtatott úti kocsijával, a hol az aranyba öltözött
metropoliták várták; hanem a Nyefszki Sándor kápolnájához, a hol a
feketébe öltözött asceták, a «simnik»-ek járultak eléje, hogy
bevezessék őt a gyászmise megtartására.</p>
<p>Egy hivatalos röpirat hosszan leirja ezen ünnepélyt, hogyan
térdepelt a czár az ikonostas előtt, hogy tette a protopopa
Seraphim atya a porbaborult czár fejére az evangeliumot, hogy
vezekelt a világ ura a szegény simnik cellájában s miket mondott az
neki a nép elvetemültségéről. Minthogy a tudósítás authentikus,
bizonyosan egy szó sincs benne, a mi a valósággal
összeegyezzen.</p>
<p>Más volt az, a mi a czárt e falak közé hozta. Ott nyugodtak
eltemetett leányainak hamvai. Egymás mellett mind a hárman. Zsófiát
is odahozatta titokban. S az a három gyermek ott lenn a mély föld
alatt szövetkezett egymással, hogy atyjukat megmentsék; ők
hivogatták őt oda a maguk csendes, vésztelen lakhelyéhez, a hol nem
lakik más a rejtett odúkban, csak a galambok.</p>
<p>Hogy mit beszélt az apa e csendes hamvakkal? azt csak a falak
tudják, az nincs a hivatalos tudósításban. <span class=
"pagenum"><a name="Page_386" id="Page_386">-386-</a></span></p>
<p>Mikor kijött a templomból, a hol «a halotti misét»
végighallgatta, a nap épen akkor jött fel. Vereslő sugarai
beragyogtak a város ködeiből kimagasló Péter-Pál tornyait, az Izsák
templom kupoláját, nyílvégű keresztjével, a hajnali harangszó búgó
hangja ringott végig a csendben.</p>
<p>Minden azt sugta-zúgta, zengte: hogy Sándor czár utoljára látja
országa fővárosát.</p>
<p>Még mikor a troika tova gördült, vágtató méneivel, akkor is
visszafordítá arczát, hogy tovább megtarthassa azt a látványt,
melyet a felszálló köd lassan-lassan eltakar előle.</p>
<h2>A ZÖLD SZEMŰ EMBER.</h2>
<p>Ah, minő riadal lett ott a világvárosban, mikor köztudomásra
került, hogy a czár elment az Azovi-tenger mellé, s még onnan is
odább, be Krimiába, a Kaukázusba! Most tudták már meg, hogy mi volt
az az üstökös csillag az égen? Toll, mely keresztül húzza a bölcsek
és bolondok minden számításait.</p>
<p>Hajh minő átkozódás volt a Kazáni Szentszűz temploma
sírboltjában, mikor megtudták, hogy a czár nem ide jött búcsú
miséjét megtartani, hanem a Nyefszki Sándor kápolnájába!</p>
<p>A rémséges nagy tervek, a miknek kitörése az egész világrészt
megrendítette volna, dugába dőltek.</p>
<p>A czár elhagyja Szent-Pétervárt, és elmegy innen
tizenkilenczszáz verstnyire, tizenhárom fokkal közelebb az
egyenlítőhöz; elmegy egy olyan országba, a hol nincsen az
összeesküvés számára semmi termő talaj; kisikamlik a számára
elkészített óriási kelepczéből!</p>
<p>A «Szabad szlávok» terve porrá omlott. Ez a szövetség egyenesen
a czár megölésével akarta kezdeni a népfelszabadítás munkáját.
Ellenben az «északi szövetség» feladata jutott túlsúlyra, mely a
«Zöld könyv» alkotmányát akarta létesíteni, vagy a czár
kényszerítésével, vagy <span class="pagenum"><a name="Page_387" id=
"Page_387">-387-</a></span> eltávolításával, de a koronás fő elleni
merénylet nélkül. A czár elutazott szeptember 13-ikán és így a
szeptember 20-ára tervezett nagy katonai szemle elmaradt. Ezzel a
katonai összeesküvés hálója is gubanczczá lett összekeverve.</p>
<p>A szojus blagodensztoiga hivei siettek Zeneida palotájába a
találkozóra. Nem kellett nekik hivogatás. Mi lesz most a
teendő?</p>
<p>A huszonnégy közül huszonhárom most azt mondá, hogy előlről kell
kezdeni mindent. A huszonnegyedik volt Jakuskin, az így szólt:</p>
<p>– Ha ti mind elestetek, én állva maradtam. Ti csak tanakodjatok
tovább. Én magam majd tenni fogok. S azzal otthagyta a
szövetséget.</p>
<p>Azzal elkezdődött a hajsza.</p>
<p>Így fut az éhes farkas a koronás agancsár után, pusztákon,
erdőkön, mocsárokon keresztül.</p>
<p>A czárnak hat órai előnye volt Jakuskin előtt.</p>
<p>S az üldöző azt hitte, hogy ő képes azt a hat órát
behajtani.</p>
<p>Jó kaukázusi ménje volt, a mi megszokta húsz órát vágtatni egy
nap, s aztán a gyepen abrakolni; s hozzá való volt a lovas is, a
kinek elég egy darab kenyér meg szalonna, s négy órai alvás a
puszta földön a bokor alatt.</p>
<p>Hanem az üldözött is ép olyan gyorsfutó volt.</p>
<p>A czár naponkint százötven kilométernyi utat tett: a mi húsz
órai út. Négy órai alvásnál többet ő sem engedett magának.</p>
<p>Nagyszámú kiséret követte; hanem ez nem akadékoskodott Jakuskin
tervének.</p>
<p>Csak «egyszer» kaphasson eléje; úgy hogy ő kerüljön elől.</p>
<p>Ismerte már az utazási rendet. Elől vágtat egy pulk kozák, jól
megelőzve az utazókat, hogy azok ne nyeljék a fölvert port. Azután
a legelső kocsi mindjárt a czáré. Megismerni azt Ilia hosszú
szakálláról, mely úgy repked <span class="pagenum"><a name=
"Page_388" id="Page_388">-388-</a></span> a kocsis mellén két
felől, mint egy zászló. Abban a czár, meg hadsegéde: Wolkonszky
gróf. A gróf alacsony és köpczös, a czár magas athletai alak,
termetéhez aránylag kicsiny fejjel. Lehetetlen őt eltéveszteni.</p>
<p>Ha egyszer eléje kerülhetne s egy hid alá, egy bokor mögé
elbujva, várná nyugodtan, míg feléje közeledik!</p>
<p>De nem érhette utól. Nagy baja volt a holdvilág, mely nappallá
tette az éjt, s lehetővé az éjjeli utazást.</p>
<p>Mikor hetednapra Kurszk közelébe értek, akkor aztán egyszerre
beborult az ég; zivataros idő támadt: a holdvilág nem toldhatta meg
a napot, s kocsival a sötétben menni nem lehet. De lehet
lóháton.</p>
<p>Most már reménye támadt, hogy eléje kaphat az utazó czárnak.</p>
<p>Ez a szándéka is meghiúsult.</p>
<p>Tapasztalá, hogy a hatalmasokra nézve nincs lehetetlenség. Ha a
czárnak sietős útja van, akkor a sötétségnek is tudnak
parancsolni.</p>
<p>Mikor már odáig jutott, hogy egy sötét estétől éjjelig, nyaktörő
utakon koczogva, egészen útól érte a czár kiséretét, akkor látta,
hogy a czár az éjfél utáni órában fáklyavilág mellett kerekedik
útra. Kocsija mellett fáklyavivők nyargalnak.</p>
<p>– Hát hiszen így még jobb lesz! mondá magában Jakuskin.</p>
<p>Hanem aztán, mikor az útra kiértek, akkor látta, hogy milyen
veszedelmes csalódás vár reá?</p>
<p>Az út mentében végtül végig, háromszáz lépésnyi távolban
rőzse-kupaczok voltak felállítva, s azok mellett jobbágyok álltak
kanóczokkal, s egymás után, a mint a czár közeledett, fellobogtak a
máglyák az útfélen s megvilágíták a környéket, s ez így tartott
egész addig, a míg virradni kezdett.</p>
<p>Kivilágított úton vágtatott végig a czár.</p>
<p>Így marad hátra a farkas, mikor a tüzet meglátja, fogait
csattogtatva az éhkoppra! <span class="pagenum"><a name="Page_389"
id="Page_389">-389-</a></span></p>
<p>Ezek az útféli tűzrakások az egész tervét meghiúsíták.</p>
<p>Abba kellett hagynia az üldözést. Most már lefekhetett
pihenni.</p>
<p>Ki sem mozdult már most abból a kunyhóból, a hol meghúzta magát,
a míg egy hét mulva a másik útikiséret meg nem érkezett, a
czárnéval. Annak lassubb járása volt. A mely utat a czár tizenkét
nap alatt tett meg, az a czárnénak huszonnégy napig tartott.
Jakuskin az ő nyomát követte.</p>
<p>Az út Tagánrogban végződött.</p>
<p>Az azovi tengerpart kikötő városa ez. Szerény kis puszta hely, a
mit kétszer odahagyott az összes lakossága, a szerint, a mint hol
az orosz, hol a török nagy úr engedte azt át békekötési árban a
másiknak. Most épen görögök a lakói. Csak egy bolond késen mult,
hogy világváros nem lett belőle. Mikor I. Péter czárnak az az
ötlete támadt, hogy egy új birodalmi fővárost alapítson, melynek
tengerpartja van, a között habozott, hogy a finn mocsárba rakja-e
le azt, vagy a tatár pusztába. Egy felhajított kés döntötte el a
sorsot. Ha hegyével esik le a földre, akkor most Tagánrogot hivják
Szent-Pétervárnak s az Izsáktemplom kupoláját az azovi tenger
tükrözi vissza.</p>
<p>Jakuskin tudta előre, hogy itt nem fog megmaradni a czárné. Az
egész városban nincs egy kert. Itt senki sem ültet fát, mintha
attól félne, hogy más szedi le a gyümölcsét. A legelső csípős szél
fel fogja világosítani a czárné orvosait, hogy azért, mert egy
vidék a 46-ik fok alatt van, még nem Olaszország. A czár keresni
fogja azt a vidéket birodalmában, a hol az örökzöld erdők
pompáznak, hogy ott telepítse le féltett betegét.</p>
<p>Kétféle választása van. Vagy Georgia, vagy a Krim.</p>
<p>Mind a kettő paradicsom annak az orosznak, a ki nyolcz hónapon
át nem lát egyebet, mint jégcsaptól szakállas fenyőerdőket.</p>
<p>A czár, a mint Erzsébetet a tagánrogi várkastélyban elhelyezé,
azonnal neki indult a vizsgálati körútnak. <span class=
"pagenum"><a name="Page_390" id="Page_390">-390-</a></span>
Elkezdte azt Nachitseván, Novocserkászk felé. Jakuskin azt hitte, a
Kaukázus felé fog tovább menni. Minden intézkedés úgy volt megtéve:
előfogatok, kiséret előre kirendelve, egész Tifliszig.
Kiválaszthatta a helyet, a hol lesbe álljon.</p>
<p>Hanem, ekkor megérkezett a czárhoz Woronzoff herczeg, a Krim
kormányzója, s az annyi szépet tudott beszélni előtte a maga
tartományáról, hogy a czár egyszerre megváltoztatta az útját,
visszafordult s Jakuskin csak akkor vette észre, hogy ismét
elvesztette a nyomát, mikor napi járóra volt előtte.</p>
<p>Ismét vágtatott utána: végig a Záp-tenger morotvái között, a
mikben a rothasztó láz rossz szellemei leskelődnek az idegenre.
Egész Simferopolig nem birta utólérni a czárt. Itt végre épen akkor
érkezett meg, a mikor az egész város teljes kivilágítás fényében
úszott a koronás vendég tiszteletére.</p>
<p>Hanem a czár nem jött ki a transparentekben gyönyörködni, fáradt
volt, lefeküdt.</p>
<p>Jakuskin megtudta, hogy másnap korán reggelre előfogatok vannak
rendelve a továbbutazásra. A czár Woronzoff herczeg hirhedett
Jusuffi palotáját fogja megtekinteni.</p>
<p>Jakuskin Bajdárnál utólérte a hintókat. Üresek voltak. A czár
elhagyta a járt országútat s kocsijait tovább bocsátva, maga,
kiséretével együtt, a Tsatir Dagh meredek hegyi útain keresztül
lóháton járt be harminczöt verstet.</p>
<p>Oly szeszélyes volt a czár utazása, mintha azt valaki vezette
volna, a kinek tudomása van egy emberről, a ki őt üldözi, a ki rá
leskelődik, s annak a kijátszására történnének e szerteszét
kalandozások egyik völgyből a másikba, járatlan útakon, előre nem
jelentve a czár érkezését.</p>
<p>Pedig mennyi alkalmat szalasztott el ez alatt Jakuskin! A czár
oly gondtalannak érezte magát a jó, őszinte mahomedán nép között,
hogy lóháton és gyalog órahosszat <span class="pagenum"><a name=
"Page_391" id="Page_391">-391-</a></span> elbolyongott a gyönyörű
kertek, erdők között. Mikor az oriandai andalító völgy virágos
pázsitján végig heveredett, azt mondá: «itt szeretném hátralévő
napjaimat eltölteni!» A kínzó gondok, a melancholia ólomszárnyú
rémei ide nem találtak utána, azokat is eltéveszté magától, mint az
összeesküvőt.</p>
<p>Végre megtudta egy reggel Jakuskin, hogy a czár Alupkából
Mordinofba fog utazni. Ide csak egyetlen egy út vezet, az is csak
lóval járható; ezt az útat a bennszülöttek «Lajtorjának» hivják.
Megérdemli a nevét, olyan meredeken visz fel a hegygerinczre, néhol
szűk sziklahasadékok közé beszorítva.</p>
<p>Jakuskin egy tatár kalauzt fogadott fel, a ki őt az erdőkön
keresztül a «Lajtorja» magaslatáig elvezesse.</p>
<p>Még hajnal előtt, sötétben elindult, hogy megelőzze a czárt.</p>
<p>Tatár murzának öltözött át, egy két-csövű vadász puskát vetett
vállára.</p>
<p>A sűrű erdőből kibukkanva, maga előtt látta a mély hegyi
utat.</p>
<p>Egy sziklafalból kicsurgó csermely fölött virított egy sűrű
hibik bozót, két ölnyi magasban az út felett.</p>
<p>Az utat itt egy sziklarepedés szakítá félbe, a min egy keskeny
hid vezetett keresztül. Ott a lovasoknak csak egyesével lehetett
áthaladni.</p>
<p>A legkedvezőbb leshely Jakuskinnak.</p>
<p>Itt kifizette a kalauzt s azt mondta neki, hogy elmehet.</p>
<p>Mikor az megemelinté köszönet fejében a süvegét, csak akkor tünt
fel Jakuskinnak valami sajátságos ezen az emberen.</p>
<p>– Ejnye, te ficzkó! Milyen zöld szemeid vannak?</p>
<p>Az ember nevetett; mintha egy üres hordóba dohogna valami.</p>
<p>– Az ám. Zöld a szemem. Mondá s azzal eltünt az erdő bozótjai
között.</p>
<p>Jakuskinnak eszébe jutott Bethsába meséje. <span class=
"pagenum"><a name="Page_392" id="Page_392">-392-</a></span></p>
<p>Meghuzta magát a bozótban, puskáját lövésre tartva készen s
várt.</p>
<p>Egy-egy keselyű rikácsolva csapott el fölötte, a mely hullának
nézte a magasból, oly mozdulatlan volt.</p>
<p>Végre hangzott a jel, a mire vár. Paripák dobogása a hegyi
úton.</p>
<p>Egészen szemközt kellett rá jönniök, annyi ideig czélozhatott, a
meddig neki tetszett.</p>
<p>Mikor azután a lovagok látkörébe értek, akkor vette észre, hogy
mennyire fel van csufolva.</p>
<p>A paripákon csupa csatlósok ültek, kantáron vezetve az üres
nyergű lovakat, a miken a czár és kisérete jött. Csupa cselédnép
haladt el előtte. A czár megint eltünt valamerre.</p>
<p>Hová lehetett?</p>
<p>– Átkozott zöld szemű ember! Káromkodék magában Jakuskin. Még
magamat is babonássá tesz.</p>
<p>A czár csak nem jött eléje. Az megint kikerülte valahol.</p>
<hr class="tb" />
<p>A legfölségesebb őszi nap volt, a minőt csak a varázsszép Tauria
hegyei közt élvezhetni. A lég tiszta; minden hegy oly közelnek
látszik, az ökörnyál selyem fonadéka, mint túlvilágról jövő izenet
szállong a magasban, a fák lombozata már veressel, sárgával van
keverve; a pázsit beszórva rózsaszín kökörcsinnel. Ez a kis darab
föld a világ gyümölcsös kertje. Egész erdő ott a gyümölcsfa, mely
érett terhe alatt meghajlik. A hullott alma, körte ott hever az
útfélen s a pagony alja terítve van vele. A sárga rigók
magasztalják a gazdát, a ki nem sajnálja a fölöslegét a vándor
utastól s az erdők madaraitól. A milyen óriási fák más országban a
vadkörtét termelik, olyanok terepültek szét a hegyoldalakból
aláhajolva, megrakva ökölnyi nagyságú «buzdurgán» körtével s a
mézédes «baiarmud»-dal. A mit kézzel el lehet érni, az az utasé, a
többi a gazdáé. <span class="pagenum"><a name="Page_393" id=
"Page_393">-393-</a></span></p>
<p>Sándor czár el volt ragadtatva e tündérország
gyümölcsgazdagságától. Kezdte hinni Bethsába tündér-regéit.</p>
<p>A mint egy helyen az út két összehajló hegyoldal között kezd
felemelkedni, harangszó ring alá a magasból.</p>
<p>A czár meglepetve kérdezé egy szemközt jövő tatártól, a ki a
bozótból szállt alá:</p>
<p>– Hol harangoznak itt?</p>
<p>– Szentgyörgy-kolostorban, viszonzá a tatár.</p>
<p>– Ki építette azt a kolostort itt a rengetegben?</p>
<p>– Ez a hajdani Diana temploma. Annak a romjai közé települtek le
a fekete barátok, a kik az Athos hegyéről jöttek ide.</p>
<p>– Ah! Ez a hirhedett Diana temploma Taurisban? mondá a czár,
kinek emlékében egyszerre föléledt mind az a hős rege, a mit a szép
Artemis papnéról, Iphigeniáról, Euripidestől kezdve Goethéig
megirtak. És most ez barátok kolostora?</p>
<p>A czár nem tudott elmenni egy templom mellett, a nélkül, hogy be
ne tért volna.</p>
<p>Itt még többszörös indoka volt e vágynak. A történelmi régiség,
a mi a classicus őskorból fenmaradt, s egy keresztyén menhely a
csupa mohamedán lakta vidéken.</p>
<p>– Hogy lehetne a kolostorhoz eljutni? kérdezé a tatártól.</p>
<p>– Egy gyalogösvényen, mely ez útról félrekanyarodik, s aztán a
kolostor túlsó oldalán ismét levezet az útra. Akkor a lovakat a
lovászokkal előre lehet bocsátani, s gyalog megjárni a helyet.
Kissé fáradságos út lesz. Én lehetek vezető.</p>
<p>A czárnak annál nagyobb kedve volt hozzá. Egész uti kiséretével
együtt leszállt, s a vezető kalauzolása mellett megindult a Diana
templomát felkeresni.</p>
<p>Az ösvény sűrűn egymásba nőtt bozóton vitt keresztül. Festői
szépségű facsoportok váltakoztak minden oldalon; a mint a vadon
termő szőlő egyik fáról a másikra átfutott, zöld mennyezetet
képezett az út fölött, melyről az apró <span class=
"pagenum"><a name="Page_394" id="Page_394">-394-</a></span>
gömbölyű csoportba idomult piros szőlőfürtök csüggtek alá, a miknek
tatár neve: «Kacsi».</p>
<p>Egyéb gyümölcstermő bokorral is tele volt a geszt, a mik közül
különösen kivált két szilvatermő tüskefa, az egyik rószaszín, a
másik viaszsárga gyümölcsöt terem; a sárga nagyszemű, s piros
fürtökben érik, mint a csoportos meggy.</p>
<p>– Mi neve ennek a gyümölcsnek? kérdé a czár a vezetőtől.</p>
<p>– A sárgáé «alirek», a pirosé «isziumirek».</p>
<p>– Szedj belőle nekem, hadd izlelem meg.</p>
<p>A kalauz hirtelen letépett a szikláról egy csomó vadszederindát,
kosarat font belőle, s azt tele szedte alirekkel meg
isziumirekkel.</p>
<p>A czár a hegymászástól fel volt hevülve, és megszomjazott. A
savanyuédes gyümölcs nagyon ízlett neki, mind elfogyasztotta.</p>
<p>Mikor a kalauznak visszaadta az üres kosarat, akkor tünt fel
csak valami különös neki:</p>
<p>– Micsoda zöld szemeid vannak neked, földi!</p>
<p>– Az ám. Azt mondják. Én soha sem láttam a szemeimet.</p>
<p>Egy órai gyaloglás után eljutott a czár kiséretével együtt a
classicus romokon épült kolostorig.</p>
<p>Át volt izzadva a rekkenő őszi verőfénytől s a fáradságos
hegymászástól. Azon izzadtan járta be a mythosi hagyomány rejtélyes
földalatti üregeit, a barlangokat, mikben az áldozatra szánt idegen
ifjakat tartották valaha, a sziklába vágott rejteket, a honnan
Artemis arany szobrát Orestes elrabolta. Aztán még a kápolnában
ájtatoskodott is.</p>
<p>Mikor a kolostorból kijött, keresteté a kalauzt, de ez már nem
volt sehol. Nem látta senki, hol maradt el. A barátok maguk
vezették aztán le a czárt az erdőn keresztül a «Lajtorja» útjára, a
hol a paripák vártak a kirándulókra. <span class="pagenum"><a name=
"Page_395" id="Page_395">-395-</a></span></p>
<p>Így kerülte el azt a hybiscus-bozótot, a hol Jakuskin lesett
rá.</p>
<p>Hanem azon az estén kénytelen volt megvallani az orvosának, hogy
egész testében valami bágyadságot érez, a mit borzongás kisér.</p>
<p>De gyógyszert nem akart bevenni, azt hitte, majd elmulik
magától.</p>
<p>Még tovább utazott. Meglátogatta a hajdani Akhtiárt, a minek
fenhéjázó új neve Sebastopol. Jelen volt egy új hadihajó tengerre
bocsáttatásán, s megnézte a büszke pontusi hajóhadat. Az óriási
sánczágyúkkal lövéspróbákat rendeztetett, s ott egész nap fáradt, a
megújuló láz daczára. Este későn megint a templomba ment
ájtatoskodni.</p>
<p>Orvosa unszolására mégis elhagyta a tengerpartot, s visszatért a
félsziget belsejébe, a hajdani tatár szultánok fővárosába:
Bakcsi-Szerájba. Ott töltötte az éjt, az egykori ghiráik
palotájában.</p>
<p>Egész éjjel és egész nap ott ült egy dervis palotája kapujával
szemben a cyprusfák alatt, a mikről Bakcsi-Szeráj oly híres. Ez a
dervis volt Jakuskin.</p>
<p>Végre megtalálta a czárt. Odaült az útjába. Burnusába burkolózva
várta, míg az előjön a palotából. Bizonyos volt a dologról. Igen jó
éles kindzsál volt az övében s a keze nem reszketett.</p>
<p>És megint elszalasztotta a czárt. Ott ment el mellette. A ruhája
hozzáért az övéhez, de nem ismert rá; mert a czár tatár nemesnek
öltözött s egyes-egyedül, minden kiséret nélkül jött ki a
palotából. Ha csak egyetlen egy szolga kisérte volna, már fel
kellett volna tünnie, de egy magányos emberre senki sem ügyel. A
czár a «könyek forrását» akarta megtekinteni, a mit szeretett
leányának hajdani vőlegénye megénekelt. Ez az ábrándozásteljes
emlék menté meg őt az orgyiloktól.</p>
<p>Innen ugyanazon tatár öltözetben egy török mecsetbe látogatott
el, végignézve a mozlimek ünnepi szertartását. <span class=
"pagenum"><a name="Page_396" id="Page_396">-396-</a></span></p>
<p>Aztán vissza sem tért a khámi palotába, felkereste a kormányzói
lakban uti kiséretét.</p>
<p>A kormányzónál várt reá egy sürgöny, a miben halálhír volt.
Miksa bajor király halt meg, a czárné sógora.</p>
<p>Sándor megijedt, hogy ha azt nejével is tudatni fogják, a rossz
hír gyönge egészségét meg fogja rontani. Rögtön parancsot adott az
indulásra, a nélkül, hogy a khámi palotába visszatért volna.</p>
<p>A kapuban ülő dervis hasztalan várta a czárt; mire megtudta
eltávozását, már akkor az túl járt régen a krimiai isthmuson.</p>
<p>Futhatott utána újra.</p>
<p>Megint eszébe jutott a mese: «a kit a zöld szemű ember magának
elszeret, az ellen hiába fenik a fegyvert.»</p>
<p>Kezdett már hinni a babonában, az egész képzelődése tele volt
zöld szemű kisértetekkel.</p>
<p>A czár tovább utazott a Dnyeperhez, onnan keresztül a nogáji
pusztán a mariopoli selyemtenyésztő telepeken, s onnan az
Azovi-tengerpartra, a hol imádott neje várt reá.</p>
<p>Jakuskin mindenütt a nyomában.</p>
<p>Orekhofon innen, a mint egy rozzant hidon átvágott, a lovának
lába lecsúszott a gerendák közé s eltörött. Jakuskin gyalog
maradt.</p>
<p>Nem messze volt a postához, oda begyalogolt. Lovat akart kapni
minden áron.</p>
<p>A postamester odavezette az istállóba.</p>
<p>– Nézd uram, egy lovam sincs. Most ment itt keresztül a czár,
valamennyi lovamat elvitték előfogatba.</p>
<p>– Hát az ott a szegletben?</p>
<p>– Az nem az enyim. Egy futáré, a ki most érkezett Kiovból, és
rögtön ágyat kért lefeküdni.</p>
<p>– Futár, a ki ágyat kért lefeküdni, annak nem lehet valami
sürgős dolga. Hátha rávehető lesz, jó pénzért, hogy alugyék addig,
míg én a lovával a mariopoli állomásig elbaktatok s onnan vissza
küldöm neki. <span class="pagenum"><a name="Page_397" id=
"Page_397">-397-</a></span></p>
<p>– Próbáld meg, uram. Nem lesz hallatlan eset, ha Oroszországban
egy futár a lovát eladja maga alól.</p>
<p>(– Ha nem adja, megölöm! gondolá magában Jakuskin s benyitott a
vendégszobába.)</p>
<p>Egy fiatal dzsidás tiszt ott feküdt az ágyon, befurva magát a
dunnák közé.</p>
<p>– Jó napot, bajtárs! Köszönté őt Jakuskin.</p>
<p>– Szó sincs róla! vaczogá az összeverődő fogakkal. De bizony
megdöglöm. Az átkozott kaukázusi láz útban kapott. Végét járom. S
nekem sürgönyt kell a czárnak átadnom személyesen. Ott, a hol. Roth
tábornok küldi. Veszedelem van az időhaladékban. És én nem tudok a
lovon ülni. Nézd, bajtárs, tedd meg azt a barátságot. Vedd át e
sürgönyt. Ülj fel a lovamra. A czár Taganrogba ment. Siess utána.
Add át neki ezt a levelet személyesen. A saját kezébe. Ez a
parancsom. De én már majd csak a másvilágon teszem meg a rapportot.
Siess kérlek…</p>
<p>Semmi kivánatosabb nem történhetett volna Jakuskinnal, mint ez a
megbizás! Egy sürgöny, melyet személyesen kell átadni a –
czárnak.</p>
<p>– Az Isten áldjon meg bajtárs! Csak halj meg nyugodt lélekkel.
Én elvégzem a rád bizott dolgot, s ha van menyasszonyod, még annak
is megirom, hogy hol haltál meg, s az órádat lánczostól elküldöm az
édes anyádnak. Jobb emberedre nem bizhatod a dolgaidat, mint
rám.</p>
<p>A futár valószinüleg ott is maradt a szép zöld pusztában
eltemetve. Jakuskin pedig felült az ő lovára, s keblébe dugta a
rábizott sürgönyt.</p>
<p>Hanem a ráhagyott paripa nagyon rossz gebe volt. Nem az a
pusztai úthoz szokott ló, a mi a másik. Ezzel alig tudott keserves
négy órai járást ügetni naponkint s a hol hid jött, ott le kellett
szállnia róla, s úgy vontatni át erőszakosan, mert nem akart a
dobogóra menni.</p>
<p>Ilyen keserves utazás mellett négy nappal később érkezett meg
Tagánrogba, mint a czár.</p>
<p>Mikor Jakuskin átvette a haldokló futártól azt a levelet,
<span class="pagenum"><a name="Page_398" id=
"Page_398">-398-</a></span> a mit az a keblébe dugva hordott,
megrémlett előtte az a gondolat, hogy ez a levél ragályos is lehet.
Kiverte a gondolatot a fejéből: «eh mit? ki félne most egy
összehajtott ív papirostól?»</p>
<p>Pedig bizonyára okosabban tett volna magával és barátaival
Jakuskin, ha az útfélen felvesz egyet azokból a «szarvas
kigyókból», a mik az árokpartokon, meg a kocsivágányokban végig
fekve leskelődnek az utasra, s azt dugta volna a keblébe, mint hogy
azt az összehajtott ív papirost rejté oda, a mit személyesen kell
átadnia a czárnak.</p>
<p>Azt gondolá, hogy hiszen lehet már abban a levélben akármi, ha
egyszer ő azt átadhatta!</p>
<p>Annak a levélnek a története pedig ez volt:</p>
<p>A déli hadseregnél minden készen volt az alkotmányterv keresztül
vitelére. Pestel, a kit Oroszország Riegojának neveztek, ez ideig
több mint ezer tisztet nyert meg az összeesküvés számára, föl egész
a tábornokokig. Pestel volt elfogadva leendő katonai dictátornak,
ki a déli hadsereggel a görög köztársaság helyreállítására fog
sietni; míg Ghedimin, mint polgári elnök, benn az országban rendezi
el a kilencz köztársaságot. A terv szerint január elsején 1826-ban
kellett a «Viatka»-ezrednek, melyet Pestel vezényelt, a tultsini
főhadiszállásra bevonulni. Ezen a napon minden, nem az
összeesküvőkhöz tartozó tisztet le akartak ölni. Onnan azután
Kiovba rohanni, az első hadtest főparancsnokát: Osten-Sacken
tábornokot elfogni, a köztársasági alkotmányt kikiáltani; a
lengyeleket fölkelésre birni s a czárt trónvesztettnek
nyilvánítani. Egész ezredek, gyalogság, huszárok, tüzérek meg
voltak e terv számára nyerve, s a főparancsnokok még csak nem is
álmodtak róla, hogy mi történik a közelükben. A közkatonákat azzal
nyerték meg, hogy a «német» tiszteket kell agyonverni. A németet
ütni természetesen mindenkor népszerű eszme. A hadsereg élén álló
főtisztek: Osten-Sacken, Wittgentsein, Roth, Diebits, mind németek
voltak.</p>
<p>Az egész vakmerő terv egyetlen egy embernek szívbeli
<span class="pagenum"><a name="Page_399" id=
"Page_399">-399-</a></span> gyöngeségén hiusult meg. Az ezer közül
egy, valami «Majroboda» kapitány nem tudott megalkudni a
lelkiismeretével s a főnöke, Roth tábornok előtt felfedezte az
egész összeesküvést, minden részleteivel együtt, a főnököket, a
vezetőket is megnevezve.</p>
<p>Roth tábornok rögtön megirta e felfedezést a czárnak, s egy
kapitány által utána küldé Tagánrogba.</p>
<p>A kapitány útközben lázt kapott, mely gyorsan hagymázba ment át;
nem vihette a levelet Tagánrogba. Ekkor hozta oda a végzet az
őrjöngő Jakuskint, hogy a sors szekerének kiesett kerekét pótolja
ki. Ez volt az a levél, a minek átadására ő vállalkozott. A keblébe
dugva vitte ő maga a feljelentést összeesküvő társai ellen.</p>
<p>Mikor elcsigázott gebéjével a tagánrogi várpalota előtt megállt,
első dolga volt az őrségben levő tiszttől megkérdezni, hogy itt
van-e a czár?</p>
<p>Attól azt a választ kapta, hogy itt van és néhány nap óta nem is
hagyta el a szobát. Azt mondják, beteg volt; de épen ezelőtt egy
órával indult egy gyorsfutár, azzal az örvendetes tudósítással az
anya-czárnőhöz, hogy a mult este a baj egészen megfordult, s a czár
egészsége visszatért.</p>
<p>– Áldassék Isten érte! sóhajta föl Jakuskin (a kindzsált keze
ügyébe igazítva a keblében).</p>
<p>Minden körülmény kedvezett rémséges tervének. A czári lakhely
tisztelet-őrsége épen abból a Viatka-ezredből került ki, melynek
minden tisztje és közkatonája meg volt nyerve az összeesküvés
számára. Csupa ismerős arczok integettek feléje
szemöldökeikkel.</p>
<p>Elhatározott léptekkel sietett fel a lépcsőkön.</p>
<p>A két őrt álló gránátos a czár szobáihoz vezető ajtó előtt
tisztelgett neki, s bebocsáták.</p>
<p>Az előszobában egy szolgálattevő tiszt állt, a ki, mint jó
pajtás üdvözölte, nevén szólítva.</p>
<p>– A czárt keresem egy sietős sürgönynyel.</p>
<p>– Eredj be, odabenn találod Diebitset, a hadsegédét, az majd
bejelent. <span class="pagenum"><a name="Page_400" id=
"Page_400">-400-</a></span></p>
<p>Jakuskin kinyitotta az ajtót, de ugyanabban a perczben valaki
belülről is nyitotta azt, s a belépő és kijövő az ajtó-küszöbön
szemközt találkoztak.</p>
<p>Jakuskin összeborzadt. Egy arczot látott maga előtt, a melynek
zöld szemei vannak. Vagy talán csak képzelte azt? Az alak tatár
öltözetet viselt s ez arcz kifejezése valami oly sajátszerű,
elijesztő, kihivó, elbizakodott volt, gúny, megvetés, gyászszal
vegyülve rajta, s a zöld szemek világítottak, mint két szentjános
bogár. Mikor elhaladt Jakuskin mellett, sugárzott róla a
hidegség.</p>
<p>Jakuskin nem állhatta meg, hogy egy perczig ne tétovázzon.</p>
<p>– Te! Mondá a segédtisztnek, az eltávozóra mutatva. Ki volt ez
az ember, a ki most innen kiment?</p>
<p>– Valami futár.</p>
<p>– Nem láttad, milyen zöld szemei voltak?</p>
<p>– Bizony nem ügyeltem rá. Hát te mit törődöl az ő szép
szemeivel?</p>
<p>Azzal Jakuskin belépett a másik szobába.</p>
<p>Ott találta Diebitset, a ki egy asztalnál ült és irt. Sietős
dolga lehetett, mert csak onnan az irásból felelgetett a
kérdéseire.</p>
<p>– Lehet bemenni a czárhoz?</p>
<p>– Lehet.</p>
<p>– Egyedül van?</p>
<p>– Egyedül.</p>
<p>– Mit csinál?</p>
<p>– Alszik.</p>
<p>– Sietős sürgönyt kell neki átadnom azonnal. Felkölthetem?</p>
<p>– Költsd fel.</p>
<p>A tábornok fel sem nézett az irásból, nagyon meg sem nézte, hogy
kivel beszél? Jakuskin elszántan indult a mellékszoba ajtaja felé.
Csoda, hogy szivének hangos dobogásáról ki nem találta a vele
beszélő, hogy mit forral belül? <span class="pagenum"><a name=
"Page_401" id="Page_401">-401-</a></span></p>
<p>Csak egy ajtó választotta hát már el áldozatától – s ez az ajtó
is nyitva!</p>
<hr class="tb" />
<p>A czár nagyon beteg volt már, mikor Tagánrogba
visszaérkezett.</p>
<p>És aztán nem akart gyógyszert bevenni.</p>
<p>Ez az orosz czároknak a jellemvonása: daczolni a betegséggel.
Nem akarják elhinni, hogy az a csontember, (az ő első szolgájuk!) a
kit annyi ideig tartottak zsoldjukban, a ki az ő parancsukra, mint
a kalászt, úgy aratta le az ember-sorokat, egyszer hátrafelé is
találhat vágni a kaszával, s az ő «urát» magát aratja le.
Büszkébbek, hogysem megengednék egy sápadt szellemnek, hogy az őket
gyöngének lássa, hogy gyöngeségüket hallja, akaratukat korlátozza;
még a halálnak is azt mondják, mikor az ajtón kopogtat: «várj!»</p>
<p>Vagy talán nem úgy volt. Hanem úgy, hogy egy nagy, monumentalis
alak, a ki sok ideig vállán hordozta a földet, mint Atlas,
belefáradt a földteke emelésébe? Hogy az, a ki egyszer ahhoz volt
szokva, hogy a világ négy sarka viszhangozzék dicsőségétől,
irtózott hallani most azt a suttogást maga körül, mely boszút,
keserűséget hirdetett ellene, s vágyott a kripták csendessége után?
Nem volt már semmi tenni valója a világon. Érezte, hogy útjában áll
a történelemnek. Elvesztett mindent, a mi szivének drága volt: az
utolsó napsugár, beteg nejének mosolygása, maga is letünő fény volt
már az alkonyégen. Nem hihető-e, hogy mikor a világfáradt óriás azt
a túlvilágról jövő szózatot hallá: nem bujkált előle, nem zárkózott
be, nem keresett menekülést füvek és érczek csodatevő erejében,
hanem ajtót tárt eléje, s azt mondá: «itt vagyok, menjünk!»</p>
<p>És csaknem diadalmaskodott e fejedelmi daczczal ama másik
fejedelem, a sirok czárja fölött. A megelőző napon annyira magához
jött, hogy a betegsége csaknem eltünt. Még magát az orvost is
megcsalták a küljelenségek; úgy, <span class="pagenum"><a name=
"Page_402" id="Page_402">-402-</a></span> hogy este későn egy
hirnököt küldtek Szent-Pétervárra az anya-czárnőhöz, azzal az
örömhírrel, hogy Sándor czár minden veszélyen kivül van. Most már
nem fenyegeti semmi. (Semmi: csak százezer orgyilok.)</p>
<p>Reggel aztán odajött hozzá az a jóltevő nemtő, a ki a
királyoknak és a koldusoknak terhét elveszi s azt mondá neki: «jöjj
haza».</p>
<p>Erzsébet három nap és három éjjel nem hagyta el beteg férje
szobáját. Ő maga ápolta a szenvedőt, az ő hitvesi hűsége volt
megnyugtatója.</p>
<p>S a világ urának megadatott a sors által az a kegyelem, hogy
mikor már minden fegyver ellene volt fordítva, mikor már az oltárt
magát is, a melynél imádkozni szokott, tűzaknákkal ásták alá, mikor
egy birodalom készült rászakadni a fejére, akkor a kelő nap
sugarainál, utoljára érezve arczán a ragyogó csillag életadó
melegét, e végszavakkal adhatá át lelkét az ő urának: «ah le beau
jour!» És szemeit a gyöngéd női kéz fogta le, és karjait a hű
hitvestárs tette keresztbe a mellén.</p>
<p>Itt megtörött a beteg nő testi ereje: ájultan rogyott össze.</p>
<p>A két orvos akkor a czárné ápolására sietett, felvették és
átvitték saját lakosztályába. A harmadik jelenvolt férfi, Diebits,
sietett ki a mellékszobába, gyorsan megirni a sürgönyt, melyben a
czár halálát tudatja az anya-czárnővel, a futárnak utasításul adta,
hogy igyekezzék a tegnap este elindított hírnököt utolérni, sőt
megelőzni. Azután Constantin herczegnek irt levelet Varsóba.</p>
<p>Ekkor lépett be Jakuskin.</p>
<p>Diebits sietett a levélírással. Keserű orosz humorban volt.</p>
<p>– Mitt csinál a czár? Alszik. Felköltsem? Ugyan költsd fel.</p>
<p>Vagy talán volt valami Jakuskin tekintetében, a mi annak
szándékait elárulá: s azért beszélt ily sarcasmussal hozzá a
hadsegéd?</p>
<hr class="tb" />
<p><span class="pagenum"><a name="Page_403" id=
"Page_403">-403-</a></span></p>
<p>Az összeesküvő belépett a nyitott ajtón.</p>
<p>Ebben a pillanatban senki sem volt a szobában: egyedül a
czár.</p>
<p>Jakuskin ott látta maga előtt feküdni, a kit keresett, némán,
csendesen, behunyt szemekkel, keblén összetett kezekkel.</p>
<p>Most már hatalmas ember volt. Sérthetetlen ember. Halott…</p>
<p>Jakuskin nem mert hozzá közelebb lépni. A holt czártól félt.</p>
<p>Tántorogva botorkált vissza a másik szobába: a levél még mindíg
a kezében.</p>
<p>– A czár… rebegé.</p>
<p>– Meghalt.</p>
<p>– Mikor?</p>
<p>– Ebben az órában.</p>
<p>– Miért nem jöhettem egy nappal hamarébb, hogy e levelet
átadhattam volna neki!</p>
<p>A hadsegéd igen furcsának találta ezt a sopánkodást.</p>
<p>– Tudod mit? mondá Jakuskinnak. Csinálj belőle a pisztolyodba
fojtást, aztán lődd a fejeden keresztül, még utólérheted vele.</p>
<p>S bizony nem volt rosz tanács! Jakuskin a legokosabbat tette
volna, ha azt megfogadja, a helyett, hogy ledobja az asztalra a
levelet, a mire neki már nincs semmi szüksége s magában átkozva a
sorsot, elrohanjon.</p>
<p>A palota kapujában ismét találkozott a zöldszemű emberrel. Az
épen akkor kapott fel a lovára. Ránézett azokkal a macska szemeivel
és nevetett.</p>
<p>– Későn jöttél ugy-e? kiáltá rá s azzal kengyelvasát lova
oldalába vágva, tovanyargalt.</p>
<p>Jakuskinnak egész teste borzongott és reszketett.</p>
<p class="center">*</p>
<p>Erzsébet, a mint felocsúdott, visszatért halottjához, s ott az ő
halálos fekhelyén írta ezt a levelet az anyaczárnéhoz: <span class=
"pagenum"><a name="Page_404" id="Page_404">-404-</a></span></p>
<p class="i2">«Drága anyám!</p>
<p>A mi angyalunk már az égben van, s én még a földön vagyok. Ki
hitte volna, hogy én élem őt túl, a gyönge, a beteg? Anyám, ne
hagyj el, ki most egyedűl állok ebben a fájdalmak világában. Drága
halottunk ujra visszanyerte kedves arczvonásait; mosolygása
bizonyítja, hogy a túlvilágon szebb dolgokat lát, mint ide alant.
Egyetlen vigaszom, hogy nem fogom őt soká túlélni, s minél előbb
egyesülök vele.»</p>
<p>Jól érezte! A tavasz utána vitte őt abba az országba, a hol a
czár is boldog, meg a rabszolga is, s nincs köztük külömbség.</p>
<h2>A HIRNÖK.</h2>
<p>Még nem volt föltalálva az a bűvészet, miszerint az ember a
villámra bizza izenetét, s ha a föld tulsó oldalán a gazdag
gyapotkereskedőnek fia születik, a másnapi keresztelőhöz komának
híhatja az üzlettársát a föld innenső félgömbjéről. A Jupiter
mennyköveit hordó sas elviszi az izenetet s meg is hozza rá a
választ. Még akkor egy olyan nagy világesemény is, mint Sándor czár
halála, nyolcz napig mászott a leggyorsabb futó ukrániai paripa
hátán az orosz birodalom szélétől a fővárosig. Az első hirnök, a
melyik a czár felgyógyulását hozta hírül, csakugyan megelőzte a
másikat. Azt az öröm sarkantyúzta, ezt a rémség.</p>
<p>Az örömhirre az egész Romanov czári család (összesen tíz tag: a
tizenegyedik, Mihály nagyherczeg, Varsóban volt a tizenkettediknél)
összegyűlt reggeli misére a téli palota kápolnájában, a hol maga
Seraphim, a főpap tartá az örömáldozatot. A kápolna tele volt az
udvarhoz tartozó hivatalnokokkal, főurakkal és tisztekkel. Az
énekkar zengé a zsolozsmát: «Isten, tartsd meg a czárt!»</p>
<p>Mikor aztán a protopopa az oltár előtt felnyitá a nagy kapcsos
könyvet, s elkezdé reszkető szavával felolvasni <span class=
"pagenum"><a name="Page_405" id="Page_405">-405-</a></span> az imát
a czár életéért: egyszer csak a mély áhítatteljes csendességben
megszólal egy dörgő hang, olyan, mint egy megütött harang
szava:</p>
<p>«Már meghalt!»</p>
<p>A felriadt gyülekezet önkénytelen nyitott utat egy előre
furakodó alak előtt, kinek világos zöld beshmetje magán viselte az
orosz birodalom valamennyi területének sárcseppjeit, a nogáji
puszta fekete sarait, a kiovi márgaföld veres pecséteit, a moszkvai
sárga agyagot, a novgorodi kréta-földet, s a csarszkoje-zélói zöld
mocsár-foltokat. Kezében volt egy levél, melylyel a sokaságon
keresztül egyenesen Miklós nagyherczeg felé tartott: Erzsébet
czárnő levele az anyaczárnőhöz.</p>
<p>A nagyherczeg átvette azt a levelet s maga bontá föl.</p>
<p>Azután odasietett a protopopához s valamit suttogott a
fülébe.</p>
<p>Arra a főpap a kezében tartott feszületet beburkolta
gyászfátyolba s odalépve Mária czárnéhoz, azt mondá neki:</p>
<p>«Fiad meghalt!»</p>
<p>S arra az énekkar félbeszakítá a közepén a dics-éneket s egy
percz múlva rákezdé a gyászhymnuszt.</p>
<p>«Örök nyugalmat adj neki Uram!»</p>
<p>A templomi szertartás kezdődött mint Te Deum s végződött mint
Requiem.</p>
<h2>«BEATUS ILLE».</h2>
<p>Mi az igaz boldogság a világon?</p>
<p>Megszabadulni a politika tohuvabohujából.</p>
<p>Nincs boldogabb ember a világon, mint az a falusi földes úr, a
ki a politikai eseményeket csak a hivatalos lapból tudja meg.</p>
<p>Délelőtt elmegy vadászni, felver három nyulat, abból kettőt az
agarai elfognak. Ez nagy diadal. Hanem a harmadikat elszalajtják.
Ez meg nagy boszuság. Hanem visszatérett <span class=
"pagenum"><a name="Page_406" id="Page_406">-406-</a></span>
megfojtanak egy vadmacskát. Ez megint vigasztalás. A ló felbukik
egy «angyalhullásban.» Ez nagy szerencsétlenség. De nem történik se
emberben, se állatban semmi hiba. Ez meg nagy szerencse.</p>
<p>Akad egy pár jó pajtás a szomszédból, a kinek az ember a viselt
dolgait elmondja, s a kik cserébe elmondják a velük történt nagy
dolgokat.</p>
<p>Délben a feleség pompás ebédre várja az embert, a jó pajtásokat
is ott marasztja. A káposzta kolbászszal fölséges eledel ilyen
kommóczió után! Ebéd után teljes tarokkpartie van együtt, s az
embernek még másnap is van vele mit dicsekedni, hogy csinálta meg a
pagat ultimot tiz tarokk ellenében «contra» «recontrá»-val! Az
egész politika, a mi belevegyül, annyiból áll, hogy Puskin
elnevezte a «vulpes»-t (olyan kártya, a mi semmit sem üt el)
Arakcsejeffnek. De a postamester ezért is megcsóválja a fejét!
Minek már a mulatságot ezzel elrontani?</p>
<p>Aztán, mikor már készülőben vannak hazafelé, eszébe jut a
postamesternek, hogy a zsebében felejtette Puskinnak a
hirlapját.</p>
<p>Azt aztán felbontják. (Mert a régi tisztességes hirlapokat
levélboritékban szokták szétküldeni.) Valjon, mi lehet benne?</p>
<p>«Katonai parádé.»</p>
<p>Ezt az ember el sem olvassa.</p>
<p>Azután Francziaország. A francziák meg vannak elégedve. Tudni
való! Törökország. A görögök ki vannak békítve. Világos! Anglia. A
csatornahajóhad visszatért Doverbe. Ugyan jól tette. Oroszországban
nem történt semmi. Hála Istennek.</p>
<p>Azzal kiki meggyújtja a kézi lámpáját és megy haza. A házi gazda
pedig felkeresi a felesége szobáját, a jó asszony már azóta aludt
is egy álmot, s nem pöröl az elkésettre, hogy minek ütötte olyan
sokáig a tarokkot? Áldott jó asszony!</p>
<p>Másnap későn ébred föl az ember, mert akkora hó <span class=
"pagenum"><a name="Page_407" id="Page_407">-407-</a></span> esett,
hogy az ablakon nem lehet tőle kilátni. Nem tesz semmit. Az ember
nemcsak Nimród, hanem Tyrtæus is: ha nem lehet kimenni Dianához,
ott vannak a muzsák, azok is jó barátnék. Az ember rágyujt, járkál
a szobában, s úgy csinálja a verset, hogy minden kommánál, pontnál
megcsókolja a kedves kis feleséget, a ki az alatt valami kedves kis
főkötőcskén kötöget; ha nehezen kerül meg a rim, ölébe veszi, a
szemébe néz, s mindjárt megtalálja a rimet.</p>
<p>Délután megint ott vannak a jó szomszédok, a postamester, a
haszonbérlő, a földesúr. A nagy hó nem tartotta őket vissza: kettő
a saját vasokján jött ide, a harmadikért Bethsába küldötte el a
szánkót, hogy ki legyen egészítve a társaság; s maga készítette el
számukra a kártyázó asztalt.</p>
<p>A paradicsom ez! Ez az igazi paradicsom.</p>
<p>Egyszer mégis csak be tudott csúszni a kígyó a paradicsomba.</p>
<p>Mikor a játék végén összeszámlálták a hosszú lajstromot, hogy
mindenki hány kopeket nyert: a postamesternek minden zsebét ki
kellett keresgélni, hogy megtalálja azt a két grivát, mivel ő
tartozik, s e közben mindenféle levelet kirakott a zsebéből.</p>
<p>– Nincs ma semmi ujság? kérdé tőle a haszonbérlő. (Csak egy
ujság járt arra a vidékre, a Puskiné, a szomszédok ő hozzá jártak,
ha valamit meg akartak tudni.)</p>
<p>– Micsoda beszéd? Hát nem tegnap volt, hogy hoztam az ujságot?
Hát azt gondolja az úr, hogy az ujságíró ördög, a ki mindennap tud
hazudni? Elég az neki hetenkint háromszor. Keresztyén ujságírónak
minden harmadnap pihenni kell. Ha kell az úrnak ujság, olvassa el a
tegnapit.</p>
<p>– Hisz azt már mind kiolvastuk.</p>
<p>– De bizony a katonai parádét nem olvastuk el belőle.</p>
<p>– No hát olvassuk el a katonai parádét.</p>
<p>És azt bizony érdemes volt recapitulálni, mert abban az állt,
hogy a szent-pétervári összes testőrezredeket <span class=
"pagenum"><a name="Page_408" id="Page_408">-408-</a></span>
egyenként feleskették a téli palota kápolnájában a czár iránti
hűségre. Hát mért ne esküdtek volna fel? Az nem árt a
katonának.</p>
<p>– Igen, de «Constantin czár» iránti hűségre lettek
felesketve.</p>
<p>– «Constantin czár?» Hát ki hallotta Constantin czárnak a
hírét?</p>
<p>(Az bizony úgy történt, hogy a nagy zűrzavarban elfelejtették
hivatalosan közzétenni Sándor czár elhunytát!)</p>
<p>– «Lapsus calami» ez! mondá a postamester.</p>
<p>– Részeg volt az ujságíró bizonyosan! No hát mért ne volna
szabad az ujságírónak is részegnek lenni? Egyszer egy
esztendőben!</p>
<p>Abba azután mind belenyugodtak, hogy az ujságírónak nevenapja
volt, be volt kapva, azért írt Constantin czárt Sándor czár
helyett; a jövő számban majd helyre lesz igazítva az «erratá»-k
között.</p>
<p>Azonban a jövő számban nem hogy helyre lett volna igazítva a
hiba, sőt rádupláztak és tripláztak, mindenféle rendeleteket adva
«Constantin czár» ő felsége nevében. Ez már több, mint
sajtóhiba!</p>
<p>Soha se lett hivatalosan kihirdetve, hogy Sándor czár
meghalt.</p>
<p>A jámbor hirlapolvasó közönség csak a vasárnapi számokból tudta
meg, hogy valami mégis van a dologban. Akkor már közölve voltak a
városszerte megtett gyászünnepélyek Szent-Pétervár valamennyi
templomaiban, s a professorok hivatalos ódái orosz, latin és görög
nyelven, az elhunyt czár megdicsőitésére.</p>
<p>Azon sem csodálkozott azután senki, hogy minden további rendelet
Constantin nevében jelent meg: ő volt a czárevics: az orosz
államjog szerint ő következett a korona viselésére. Hogy a nép nem
szerette: az nem jött kérdésbe. Mi köze ahhoz a népnek? A katonák
felesküdtek a hűségre, s a kié a katona, azé az ország.</p>
<p>S mit bánta ezt különösen a «boldog ember» abban a <span class=
"pagenum"><a name="Page_409" id="Page_409">-409-</a></span> kis
mezei lakban? Neki az a csendes lak akkor is nagyon kedves volt, a
mikor még Szent-Pétervárott Sándor czár uralkodott; azáltal, hogy
Constantin került a helyébe, a mezei lak még kedvesebbé lett.</p>
<p>A téli palota új kísértetet kapott. Már azt a régit is nehéz
volt szolgálni, a ki némán, elmélázva járt-kelt a hívei között! hát
még az újat, a ki üt, ver, csontot tör és szidalmaz. Ennek a jó
kedve még rettenetesebb, mint amannak a búskomorsága.</p>
<p>Annálfogva az a testőrtiszt, a kinek a zsebében egy felsőbb
parancs rejtőzött, mely megtiltja neki Pleskovból egy napi járó
földre eltávozni, méltán nevezhette magát «boldog embernek.»</p>
<h2>A KISÉRTŐ.</h2>
<p>Egy hófergeteges deczemberi napon, a mikor még a szomszédok sem
jöttek Puskin tanyáját meglátogatni, egy csengős szán hajtatott be
az udvarára, s a bundákból és botosokból kikeczmelgőben a házi
gazda Galban lovagot ismerte meg.</p>
<p>Vendég számára nincs ellenséges indulat; kivált a kit a rosz idő
hajt be. Az út el volt veszve a hóhullámok alatt! az ember nem
láthatta, hogy merre megy?</p>
<p>Puskin a legszivélyesebben fogadta Galbant, s a jó meleg
szobában rágyujtottak a békepipára. Bethsába készíté számukra a
theát.</p>
<p>– Hát téged mi üldöz ily télvihar idején, hogy a hátadra vedd a
zivatart, Galban?</p>
<p>– Hja, bizony, Szergievics Sándor pajtás, azt könnyen
kitalálhatnád saját magadról; mert bizony a te ablakod sem a
Nyeffszki prosspektre nyilik. Neked is van rá valami okod, hogy itt
légy.</p>
<p>– Van! szólt Puskin, bodor füstöt eresztve föl karikában a
magasra, s az a füstkarika úgy szállt föl Bethsába <span class=
"pagenum"><a name="Page_410" id="Page_410">-410-</a></span> feje
fölé, mint egy aureole a szentek feje fölött, – s nagy tüntetéssel
odavonta a nejét a karszéke kartámlányára, s átölelte a derekát.
Itt van!</p>
<p>Galban nevetett.</p>
<p>– No, ilyen okom nekem persze nincs. Nálam csak az van, hogy
«veteres migrate coloni.» (Hajdani zsellérek pusztuljatok innen.) A
világ megfordult. A régi emberek menekülnek. Arakcsejeff is
Grusinóban pipázik.</p>
<p>– No azt csodálom. Hisz Constantin czár neki eszményképe volt, s
úgy tudom, hogy Constantin czár sem szeretett senkit úgy, mint
Arakcsejeffet.</p>
<p>– Hiszen, ha Constantin volna a czár, akkor én is tudnám, hogy
merre kell torony irányában szánkázni? de nem az.</p>
<p>– Nem az? szólt Puskin elbámulva. Hisz itt állnak a hirlapban a
rendeletei.</p>
<p>– Ugyan, édes Szergievics Sándor! Te magad is író vagy, s mégis
olyan naiv vagy, hogy elhiszed a mi az ujságban áll?</p>
<p>– Terringettét! De már a hivatalos ujságnak csak el kell hinni,
ha ide van nyomtatva, hogy a senatus kikiáltotta Constantint
czárnak, hogy a testőrezredek zászlónként felesküdtek a Constantin
czár iránti hűségre.</p>
<p>– És azért Constantin mégsem czár. A csodák és a képtelenségek
korában élünk, barátom. Ezeket persze nem köti a hivatalos közlöny
a nagy közönség orrára, hanem Szent-Péterváron mindenki tudja
azért. Mikor már Constantin ki volt kiáltva czárnak, a
nagyherczegektől elkezdve a testőrökig mindenki letette iránta a
hódolati esküt, akkor az államtanács elnöke, Lapukhin, előád egy
lepecsételt csomagot, melyre ez volt írva a meghalt Sándor czár
által: «halálom után az államtanácsban felbontandó.» A pecséteket
felvágták, s a bőrtokban találtak egy okmányt, melyben Constantin
nagyherczeg, a czárevics a trónöröklési jogrúl öcscse, Miklós
nagyherczeg javára leköszön. A második okmány, a mi a csomagban
volt, Sándor <span class="pagenum"><a name="Page_411" id=
"Page_411">-411-</a></span> czár végrendelete, melyben Constantin
lemondása elfogadtatik, s jövendő trónörökösül Miklós nagyherczeg
neveztetik ki.</p>
<p>– Hát akkor nem Constantin a czár, hanem Miklós. Ez nagyon
világos. Mondá Puskin, olyan hangon, mint a kinek az is
mindegy.</p>
<p>– Dehogy világos! Miklós nagyherczeg nem akarja elfogadni a
javára történt lemondást. Ő ragaszkodik az állami rendhez, a mit
megváltoztatni nem szabad s most foly a nagylelkü vita
Szent-Pétervár s Varsó között, a harmadik testvér, Mihály
nagyherczeg közbenjárásával; mind a két testvér azt követeli, hogy
a másiké legyen a korona.</p>
<p>– No, ez igazán nagy testvéri szeretet, csaknem példátlan a
világtörténetben. Eddig azon szoktak a királyfiak vetekedni, hogy
melyik vegye el a másiktól a koronát?</p>
<p>– S a mi a chimaerát tökéletessé teszi, az, hogy már bevégzett
tények állnak egymással szemközt, a mik egymást kizárják. Bevégzett
tény, hogy Constantin czárnak van kikiáltva, s a trónról el nem
távolítható; de az is bevégzett tény, hogy törvényes nejévé tette
Grudzinszka Johannát, a ki lengyel nő, római hitű és köznemes,
három olyan tulajdon, a mely eltitja a férjét az orosz koronák
viselésétől. És igy Constantinnak meg van tiltva a trónra leülni, s
meg van tilta róla lelépni.</p>
<p>– Isten neki. Akkor állni fog rajta!</p>
<p>– Könnyű neked itten élczelni a pleskovi tusculanumban; de mit
tegyenek a szegény cserepcsikba szorított udvaronczok?</p>
<p>– Kivált miután a czárevicsnek kedvesebb a felesége, mint a
koronája.</p>
<p>– No! Ezt hagyjuk abba. Azzal a túlságos hitvesi szeretettel
senkinek sem szórunk port a szemébe. Nekem volt alkalmam azt egy
ízben aranypróba-kőre tenni. S mondhatom, hogy nagyon kevés
bűvészet kellett volna <span class="pagenum"><a name="Page_412" id=
"Page_412">-412-</a></span> hozzá, hogy Johanna asszonysággal
elfeledtessem a legdaliásabb fejedelmi szeretőt. Mert még akkor
férjének nem nevezhette. Ha egy erősebb érzelem nem parancsolt
volna szivemnek! (Itt egy elfojtott sóhajtás s egy lopva ejtett
oldalpillantás Bethsába felé, igyekezett megadni a magyarázatot.)
Bizony kezemben volt az alkalom, hogy Constantint Oroszország
tizenkilencz koronájával megajándékozzam. Aztán még egy huszadikkal
is. Csak egy nappal kellett volna még tovább maradnom a szép
Laziénka-kertben.</p>
<p>(Bizony kár volt ott nem maradni; már csak azoknak a szép
Laziénka-kertben termő mogyorófa hajtásoknak az átvétele végett
is!)</p>
<p>Puskint émelyíté ez a henczegés. Kiverte a pipája hamuját a
földre. Annyira becsülte épen Galban dicsekedését is.</p>
<p>– Én pedig úgy tudom, hogy a czárevics és neje oly nagyon
szeretik egymást, hogy Constantin nem adja oda Johanna főkötőjét
Rurik koronájáért.</p>
<p>– De hátha nem Johanna főkötőjében van az érdem? Hátha Rurik
koronájában van a hiba? Okos ember zivatarban nem menekül egy
terepély fa koronája alá, hogy meg ne ázzék. S valamennyi terepély
fa között az orosz fenyőnek a koronája a legveszélyesebb, nagy
villámlások idején. Azt mindenki tudja, hisz a verebek is arról
beszélnek, hogy a meghalt czárt csak a jóltevő kaukázusi láz
mentette meg attól, hogy az a végzet ne érje, a mivel minden orosz
czár megvált a tróntól. Még az utolsó esetről is sok mende-monda
jár. Beszélnek megmérgezésről. Talleyrand bon motja egész Európát
bejárta már: «ugyan ideje volna, hogy az orosz czárok a meghalási
módjukat megváltoztassák.» Az ember irtózik kimondani: orgyilok,
árulás, összeesküvés leskelődik arra, a ki Rurik koronáját viseli.
Aláássák az imazsámolyát, az oltárt, a templomot, a hol
ájtatoskodik. Nem elég magyarázat-e annak a megértetésére, hogy
miért verseng két testvér a fölött, <span class="pagenum"><a name=
"Page_413" id="Page_413">-413-</a></span> hogy melyiké «ne» legyen
a korona? Legjobban megmondta a vonakodásnak az okát a czárevics a
szász özvegy királynénak: «az orosz czároknak igen erős nyakuaknak
kell lenni, s én nem szeretem, ha az enyimet csiklandozzák!»</p>
<p>(Ilyen merészen csak az agent provocateurök szoktak
beszélni!)</p>
<p>Puskin úgy bedugta a száját a csibukja borostyánkő szopókájával,
hogy azon ugyan egy szó ki nem jöhetett. Bethsába észrevette a
férjén, hogy az most tüskéken ül s kisietett a szobából. Kitalálta
a férj gondolatait, utána látott, hogy azokat foganatosítsa.
Befogatott három szánba s elküldött a szomszédokért, a kiket a
zivatar visszatartott a megjelenéstől.</p>
<p>Galban azért csak nem hagyott fel a folytatással, mikor az
asszony magukra hagyta őket.</p>
<p>– Hiszen tudod rólam jól, hogy ki voltam és ki vagyok? Teljes
életemben mindig udvaroncz voltam, szerettem szolgálni,
engedelmeskedni, intrikálni, soha sem voltak bennem hajlamok valami
összeesküvő ligához tartani. Őszinte vagyok! De ebből a mostani
kelepczéből közönséges alattvalói hűség ki nem segít. A zürzavar
tökéletes az országban. Az összeesküvő társulatok maguk szét vannak
zilálva. Azáltal, hogy a czár meghalt, ki van rántva alóluk a föld.
Nincs czár! Ki ellen esküdjenek össze? De az udvaronczok épen olyan
zavarban vannak. Nincs czár! Ki mellé sorakozzanak? Az összeesküvők
két pártra szakadtak: ha Constantin fogadja el a koronát, akkor
Miklóst fogják ellenczárnak kikiáltani, ha Miklós fogadja el, akkor
Constantint. A katonák készek egymással összeverekedni; mind a két
fél a maga legitim jelöltjeért. A legszebb forradalom lesz, mind
két részről ezzel a csatajelszóval: «éljen a czár!» S az ember nem
tudja, hogy melyik fog győzni? Ha Constantin pártja győz, akkor a
Miklós hivei lesznek a lázadók; ha Miklós pártja kerül felül, akkor
a Constantin hiveit fogják üldözni, mint <span class=
"pagenum"><a name="Page_414" id="Page_414">-414-</a></span>
zendülőket. A magamforma emberek helyzete a legrettenetesebb.
Akárki mellé álljak, nem tudom, hogy a legnagyobb jobbágyi hűségem
nem lesz-e holnap már perduellio, rebellio? Ilyenkor aztán okos
ember nem tehet czélszerűbbet, mint hogy ott hagyja a chaost
chaosnak, s menekül az erdők közé, farkasokat vadászni. Reménylem,
Sergievics Sándor, hogy ezeken a vadászatokon gyakran fogunk
találkozni egymással.</p>
<p>– Nekem nem szabad egy napi járó földnél messzebbre eltávoznom
Pleskovból.</p>
<p>– Hisz az én birtokom épen annyira van hozzád. Egy rövid téli
nap. Mulassuk magunkat, a hogy lehet, a míg ez a zürzavaros világ
tart.</p>
<p>Puskin megigérte, hogy rövid időn visszaadja a látogatást.</p>
<p>– Hisz most már egészen kollegák vagyunk, fecsegett Galban
tovább. Képzelheted azt a jajveszéklést a tsinovnikok között
Szent-Pétervárott! Jövő márcziusban lett volna Sándor czárnak
huszonötéves uralkodói jubilaeuma; minden udvaroncz előre számított
rá, hogy ezen a napon egy rangfokozattal előbbre fog menni: a «vasé
blagorodié» czím helyett a «vasé vuiszkoblagorodiét» fogja kapni.
Sokan már előre elkészítették az új egyenruháikat is és magolták a
feleleteket, a miket az examenben adni fognak; mert tudod, hogy
nálunk valahányszor valaki hivatalbeli előmozdítást kap, előbb
mindíg újra le kell tennie az exament. Szerencsére a professor urak
a felteendő kérdéseket jó idején kiszolgáltatják s nem is igen
drágán. Ez most mind a porba esett. Én magam is ott voltam a
lajstromban a harmadik czím-fokon, mint a szentpétervári szinházak
igazgatója «vasé prevoszkoditelsztvo», te is ott voltál, mint
őrnagy. Három ezer aspiráns: a kinek nagy része még Daimona kezébe
tette le a foglalót. Most az egész lajstrom fidibusnak való.</p>
<p>A veszedelmes fecsegést félbeszakítá a megérkezett szomszéd urak
hatalmas tappogása a tornáczon. <span class="pagenum"><a name=
"Page_415" id="Page_415">-415-</a></span></p>
<p>Soha szivesebben látott vendégek előtt nem tárult fel az
ajtó!</p>
<p>Azok pedig nem azért jöttek, hogy a bonyolódott trónöröklési
kérdést segítsenek Galban lovagnak megoldani, hanem hogy
tarokkozzanak, mert az köztudomásu dolog, hogy «a tarokk
mindenekfelett való!»</p>
<p>Galban lovag azonban kimenté magát, ő csak hazard játékot
szokott játszani és csak nagy pénzben.</p>
<p>– No hát ülj le a feleségemmel sakkozni. Mondá neki Puskin. De
összeszedd magad, mert Betszi igen erősen játszik.</p>
<p>És Galban lovag talált magának olyan játékot, a mi a világon a
leghazardabb és a legnagyobb pénzben megy.</p>
<h2>AZ EGÉR JÁTSZOTT A MACSKÁVAL.</h2>
<p>A kártyázó urak úgy verték az ujjaik bütykével az asztalt,
mintha jobban fájna annak a «foliamentum»-nak, ha még meg is ütik;
s aztán minden játék után veszekedtek: «Ezt» kellett volna hivni,
nem «azt», akkor megnyertük volna! Olyan gorombaságokat mondtak
egymásnak, hogy kártya nélkül a kézben az valóságos becsületsértés
lett volna. A terem másik szögletében sokkal csendesebben folyt a
játék. Ott csak suttogva beszéltek. Úgy szokás a sakk mellett.</p>
<p>– Láthatja ön, éltem napfénye, mire képes egy megsebesített
sziv! Jár ilyenkor látogatóba más, mint a ki futó bolond lesz
szerelmében?</p>
<p>– Hát ön nem a politikai zürzavar elől menekült a
fővárosból?</p>
<p>– Én-e? Hisz az nekem elemem, mint a halnak a viz. Abban nőttem
fel. Nálam nélkül trónváltozás meg nem történik Európában. Mikor
Mars hadra készült, én voltam a Mercur, a ki izeneteit hordta. Én
egy életpályát szakítottam ketté, egy herczegi koronát dobtam el
magamtól, <span class="pagenum"><a name="Page_416" id=
"Page_416">-416-</a></span> azért, hogy önnek a mosolyában
gyönyörködhessem.</p>
<p>– És ha nem találnék mosolyogni?</p>
<p>– Az engem őrültté tenne.</p>
<p>– Ah, ön visszafelé árverez! Már a multkor azt mondta ön, hogy
meg van őrülve miattam, s ma már csak készül még az lenni?</p>
<p>– Mindennap újra kezdem azt.</p>
<p>– Ez arra mutat, hogy mindennap ki is gyógyul belőle.</p>
<p>– Nem bizonyítja-e ittlétem, hogy gyógyíthatatlan vagyok?</p>
<p>– Csak a zivatar kergette önt ide be.</p>
<p>– A zivatar pártfogóm volt. Jogot adott ide jönni.</p>
<p>– Ah, a mi házunk mindig nyitva a vendégek előtt.</p>
<p>– A «mi» házunk! Milyen kínzás van ebben a kis szóban!</p>
<p>– Azt mondjam-e: «a férjem háza?»</p>
<p>– Úgy örömestebb hallom. Az a «többesben» szólás csak a
királyoknak illik, a királynéknak nem.</p>
<p>– Ah, az orosz nők nem királynők, ők szolganők a háznál. Ez
dicséretes ősi szokás.</p>
<p>– De rajtuk függ, hogy rabjobbágyokat szerezzenek.</p>
<p>– Azt hallottam, hogy a törökök úgy foglalták el egyszer
Budavárát, hogy látogatóba mentek oda. Nem veszi ön észre, hogy
visszaél a vendégjoggal?</p>
<p>– Csak egy tekintettel mutassa ön, hogy ittlétem gyűlöletes, s
nem lesz rám nézve se éjszaka, se zivatar; befogatok s hófuvat és
farkasordítás daczára, neki vágtatok a pusztai útnak.</p>
<p>– Ön azt nagyon jól tudja, hogy erre nehéz volna ürügyet
találni; hogy Puskin ezt meg nem engedné.</p>
<p>– Tudnám a módját. Sakk a királynak! Ön mindjárt elveszti a
partiet. Arra boszúsan fölkel s elkezd panaszkodni a nagy pipafüst
ellen, s azzal szobájába megy. Arra én Szergievics Sándor háta mögé
ülök «bibicznek» s elkezdek <span class="pagenum"><a name=
"Page_417" id="Page_417">-417-</a></span> beszélni a játékába. Ezen
a legjobb barátok is összevesznek. Szó szót ád; én is hevesfejü
vagyok, ő is. Utoljára kikergettetem magamat az ajtón. Nos, feladja
ön a játszmát?</p>
<p>– Még nem. Még rochirozhatok a királylyal. Én nem akarom azt,
hogy ön elhagyja a mi házunkat.</p>
<p>– Ha a «mi» házunknak nevezi ön, még ez órában elhagyom. Az a
gondolat, hogy egy födél takar be engem, üdvömet és annak
elrablóját, pokollá változtatja rám nézve magát a paradicsomot is.
Sakk a királynak és a királynénak!</p>
<p>– Igy kénytelenek vagyunk királynét cserélni. Én az önét veszem
el. Ön az enyimet. Én nem akarom, hogy ön elhagyjon engem. Ki
tudja, hátha az angyalok nem olyan fehérek, mint a milyeneknek
festik őket? (Tevé hozzá, egy észvesztő pillantással a lovag felé.
Erre már Zeneida tanítá.) Ön nem vette észre ezt a huzást. Sakk
matt!</p>
<p>– Valóban az. Ön megnyerte a játszmát.</p>
<p>– Kezdjünk újat. «Gambit»-val?</p>
<p>– A győztes húz elébb. Elfogadom a «gambit»-t.</p>
<p>– Nem hallott ön azóta hírt szegény édes anyámról?</p>
<p>– Csakhogy önmaga előhozta ezt végre. Bizony mondom, nem szóltam
volna önnek, ha maga nem kérdi; pedig az hozott legfőkép ide. A
királyné óhajtja önt látni.</p>
<p>– Igazán? Én őt már kétszer láttam, a mióta elszakítottak tőle:
a téli palotában, az újévi ünnepélyen.</p>
<p>– Most színről színre fogja látni. Én már az engedélyt
kieszközöltem az ön számára, hogy a kolostorba bebocsássák a
királynéhoz.</p>
<p>– Itt van az engedély?</p>
<p>– Közölni akarja ön azt Szergievics Sándorral?</p>
<p>– Nem. Nem! Ő előtte titokban kell annak maradni.</p>
<p>– Akkor hadd maradjon nálam. Itt jó helyen van. Puskin nem
kisérheti önt oda; mert tőle ez valóságos <span class=
"pagenum"><a name="Page_418" id="Page_418">-418-</a></span>
misdeminour volna. Tőlem megkaphatja ön azt rögtön, a mint egyszer
eljön az alkalom, hogy az engedélyt fölhasználhassa.</p>
<p>– Igen; ha egyszer Puskin több napra elutazik hazulról.</p>
<p>– Akkor izenjen ön hozzám s én az engedélyt elküldöm.</p>
<p>– De hisz az ide-oda küldözéssel két egész nap eltelik a drága
időből. Nem jobb volna, ha magam mennék érte?</p>
<p>(– Hisz ez isteni hölgy!) Ha engem ez a szerencse ér egyszer,
kastélyomat rögtön felgyujtom az ön eltávozása után, hogy más
vendéget ne fogadhasson el.</p>
<p>– Sakk matt! Ah, most szépen rászedtem önt! Csak azért
fecsegtem, hogy elvonjam a figyelmét. Valóságos «varga-matt.» Most
ezzel elmehet ön aludni. Jó éjt lovag.</p>
<p>Bethsába elhagyta a termet. Galban lovag azonban a teljes diadal
tudatával kelt föl a sakk-asztal mellől, meg levén győződve a
felől, hogy ő nyerte meg a játszmát. A miből ő rendesen három közül
kettőt meg szokott nyerni. (A harmadikban megverik).</p>
<p>A tarokkisták nem vettek ebből semmit észre. Az ő asztaluknál
rettenetes csata folyt le. Szergievics Sándor egy «aufgelegt» solot
vesztett el, quint majorral, tousles troisval. Iszonyú diadal
volt!</p>
<p>– Két «blank» király a kezemben, s mind a kettőt elverték, ezer
milliom ördög! Átkozódék Szergievics Sándor. Négy skartjuk volt
ellenem!</p>
<p>– Hja, bizony, a királyokat mi mind elütjük! Dicsekedék fényes
hőstettével a postamester.</p>
<p>– Micsoda? szólalt meg Galban lovag. Önök a királyokat mind
elütik? Hisz ez valóságos republikánus mozgalom!</p>
<p>Ez a szó aztán annyira elvette a postamester jó kedvét, hogy
«tour»-okat kért s végét vetette az érdekes mulatságnak.
<span class="pagenum"><a name="Page_419" id=
"Page_419">-419-</a></span></p>
<p>Mikor aztán Puskin kikisérte a haza távozó vendégeket a készen
álló szánokhoz, s visszatért Galban lovaghoz, azt kérdé tőle:</p>
<p>– Nos, hát a sakkjátszma hogy ütött ki az én kicsikémmel?</p>
<p>– A földig gázolt. Úgy játszott velem, mint a macska az egérrel.
Vajjon kitől tanulhatta ezt?</p>
<p>– A sakkjátékot? Óh erre még az áldott kedves Nariskin Zsófi
tanította őt. Együtt játszták naponkint.</p>
<p>De nem úgy volt. «Azt» a játékot nem Zsófitól, hanem Zeneidától
tanulta a kicsike; s ezuttal az egér játszott a macskával, úgy a
hogy neki tetszett.</p>
<h2>AZ ELLENMÉREG.</h2>
<p>A zord hózivataros idő után szép napfényes deczemberi napok
következtek. Galban lovag hazament a birtokára s megigértette
Puskinnal, hogy rövid időn vissza fogja adni a látogatást. A
postajárás is belejött a maga szokott kerékvágásába, azaz hogy
szánútjába.</p>
<p>A legközelebbi postával érkezett hivatalos lap minden eddigiket
fölülmult száraz unalmasságában.</p>
<p>Hanem a végén, az úgynevezett napihirek között volt egy
hirdetmény, mely azt tudatta, hogy «folyó hó 26-ikán Ilmarinen
Zeneida a börzepalotában hangversenyt ad a lelenczház javára.»</p>
<p>… Tehát deczember huszonhatodikán!</p>
<p>… A lelenczház javára!</p>
<p>Nyolcz nappal előre volt hirdetve a hangverseny. Hogy a ki részt
akar venni, jókor feljöhessen.</p>
<p>Pleskovhoz Szent-Pétervár hét erős napijáró. A postautat
leszámítva, Puskinnak hat nappal kellett előbb megtudni ezt a
hírt.</p>
<p>Bethsába is olvasta ezt a hirdetményt, s még ő mondá, hogy:
<span class="pagenum"><a name="Page_420" id=
"Page_420">-420-</a></span></p>
<p>– Nézd! De szeretnék akkor én is ott lenni, mikor az én kis
Zeneidácskám énekel!</p>
<p>Pedig a szivét eltölté a borzadály. Ő is tudta azt jól,
megmondta neki Zeneida, hogy az milyen hangverseny, milyen éneklés
lesz.</p>
<p>E percztől kezdve mintha kicserélték volna Puskint, oly mogorva,
oly elmélázó lett. Bethsába úgy olvasott az arczából, mint a
nyitott könyvből. Hiszen Zeneidától megkapta a hieroglyphok
kulcsát. Tudta ő azt jól, hogy Puskin miről ábrándozik? Tudta jól,
hogy az ő régi szeretőjének a neve «Eleutheria».</p>
<p>Egész szerelmét összpontosítá körüle, hogy őt fogva tartsa.</p>
<p>Hiszen nem példátlan eset, hogy nagy emberek, híres államférfiak
szerelmi boldogságukban elfeledkeztek a légyottról, a mit a
harczmezőn ellenségeiknek és bajtársaiknak adtak. Megtörtént
akárhányszor, hogy egy nagy ember, mikor megtalálta azt a «kis
világot,» megtanulta benne, hogy milyen jó dolog «kicsiny embernek»
lenni! Milyen boldogok a liliputiak!</p>
<p>Hasztalan kisérlet volt.</p>
<p>Két napig küzdött magával Puskin, akkor megmondá Bethsábának,
hogy neki deczember huszonnegyedikén reggel el kell utaznia.</p>
<p>Bethsába azt sem kérdezé, hogy hová? sem azt, hogy mennyi időre?
csak azt, hogy «hát engem nem viszesz magaddal?»</p>
<p>– Nem, drágám; ebben a hidegben neked nem szabad utaznod. Az út
nagyon rossz.</p>
<p>– Hát neked nem rossz? Nem halaszthatnád későbbre?</p>
<p>– Nem lehet! szóla Puskin kedvetlenül, s a hang, a min ezt
mondá, eltiltott minden további kérdezősködést.</p>
<p>Bethsába észrevette, hogy a rettegett veszély elérkezett.</p>
<p>A méreg ott van már az erekben.</p>
<p>Elő kell venni az ellenmérget.</p>
<p>Szobájába ment, s levelet írt Galban lovaghoz. <span class=
"pagenum"><a name="Page_421" id="Page_421">-421-</a></span></p>
<p>«Szergievics Sándor e napokban készül elutazni; válaszát
várom.»</p>
<p>Ezt a nehéz tartalmú levelet egy szolgájára bizta, ki egy
lovasszánon elvágtatott vele Galban birtokára.</p>
<p>Puskin e szóváltás után észrevette magát, – hogy búskomorsága
mindent elárult; e percztől kezdve erőltette a jó kedvet egész a
csapongásig. Vendégei azt mondták róla, hogy soha sem látták őt
ilyen kedélyesnek. Csak Bethsábát nem csalta meg vele.</p>
<p>Végre elérkezett a végzetes nap reggele, deczember 24-dike. –
Mindketten korán keltek, hogy Puskin jókor indulhasson.</p>
<p>De mielőtt Puskin utiruháját felvette volna, Bethsába a keblére
borult, s azt rebegé:</p>
<p>– Nem bocsáthatlak el a nélkül, hogy meg ne gyónjam egy nagy
bűnömet, a mit ellened elkövettem.</p>
<p>– Én ellenem? Mit tudsz te véteni?</p>
<p>– Féltékeny voltam rád.</p>
<p>– A mostani utam miatt?</p>
<p>– Igen.</p>
<p>– Bohó vagy. Hát valahányszor el fogok hazulról menni, mindig
félteni fogsz?</p>
<p>– Csak most. Nekem azt megmondták előre, hogy te e napokban el
fogsz utazni egyedül; egy régi kedveseddel találkozni.</p>
<p>– Galban mondta?</p>
<p>– Ő. Mikor itt volt nálunk. Én kérdeztem tőle, hogy hivják azt a
nőt? Azt felelte, hogy megmondja, ha még egyszer fogom kérdezni.
Most, hogy egyszerre útra készültél, a féltés egész erővel
fölébredt lelkemben. Elvesztettem az eszemet. Ölj meg, taposs el!
Én levelet írtam Galbannak, a miben azt kérdezém tőle, hogy hiják
azt a nőt, a ki miatt a férjem el akar utazni? Bizonyítsa be azt
okirattal, a hogy igérte. És ő válaszolt nekem. Nézd: olvasd, mit
írt?</p>
<p>S odanyujtá Puskinnak a Galbantól kapott levelet. <span class=
"pagenum"><a name="Page_422" id="Page_422">-422-</a></span></p>
<p>Puskin előtt vérben úszott a világ, a míg végig olvasá.</p>
<p>«Imádott urnő. Ha a kivánt okiratot meg akarja ön kapni,
látogassa meg szerény kastélyomat, idegen kézre az nem bizható. –
Leghívebb rabszolgája, Galban.»</p>
<p>Elámulva tekinte Bethsábára.</p>
<p>A nő reszketve rogyott térdeire.</p>
<p>– Bocsáss meg! Nem tudtam, hogy mit cselekszem. Ne verj meg!
Büntetve vagyok már a szégyen által, a mi rajtam esett. Meg vagyok
gyalázva örökre!</p>
<p>Puskin fölemelé a nőt.</p>
<p>– Ne sírj! Szeles gyermek voltál, nem egyéb. Előttem tisztább
vagy az angyaloknál. S hogy meg ne légy gyalázva, arról fogadom
Istenemre, hogy tenni fogok. Csókolj meg és légy nyugodt.</p>
<p>– Megbocsátasz nekem?</p>
<p>– Nincs semmi megbocsátani valóm. Asszonynak joga van azt
követelni férjétől, hogy legyen hozzá olyan hű, a milyen ő maga.
Olyan leszek. Most ölelj meg s vigyázz magadra szépen. Majd ha
visszatérek, akkor megmondom, hogy ki volt az a nő, a kinek a
hivására elutaztam?</p>
<p>Tudta azt Bethsába jól: Eleutheria.</p>
<p>Puskin fegyvereit magához véve, szánkójába veté magát s
kocsisának megmondta, hogy merre hajtson.</p>
<p>A jemsik fejet csóvált. Arra felé soha se jutni el
Szent-Pétervárra; pedig az ő útlevele oda szólt.</p>
<p>Reggeltől estig tartott, a míg Galban lovag birtokáig eljutott
Puskin. Egy ősi kastély volt ott nagy terjedelmű fenyőerdők
közepett; vadászbirtok.</p>
<p>Az ellenméreg jól hatott.</p>
<p>Szerelmi boldogságért meg nem tette volna Puskin, hogy a
határidőre megjelenést elmulaszsza, de a szerelemféltés erősebb
ellenméreg! Olyan ember akad elég, a ki a szabadságért feláldozza
szerelmét, boldogságát, birtokát, magas rangját, de a ki férji
becsületét feláldozza, olyat nem látott a világ. Tegyétek az egyik
serpenyőbe valamennyi indulatszörnyet s a másikba a
szerelemféltést, s <span class="pagenum"><a name="Page_423" id=
"Page_423">-423-</a></span> ez lenyomja valamennyit. A világ minden
zsarnokait nem gyülölik oly erősen, mint a szerelmi
vetélytárst.</p>
<p>Ha Brutusnak azt mondták volna Martius Idusán, hogy Casca
elcsábította a feleségét, Casca halt volna meg, nem Cæsar.</p>
<p>Ezt Zeneida jól kifőzte.</p>
<p>Ő ismerte az egész helyzetet.</p>
<p>Hónapok óta nyitott kártyával játszott már a két ellenfél.</p>
<p>Titkos följelentésekben rég el voltak árulva a terveik; ismerték
egymást név szerint. De mind a két fél tétovázott, hogy melyik
kezdje meg a támadást? Az alkotmányvivő párt hivei ott voltak a
legmagasabb hivatalnokok közt, magában a táborkarban. Hogy össze
fognak ütközni, azt mindenki tudta, csak azt nem tudta hogy
mikor?</p>
<p>Egy kulcsa volt a kitörés határnapjáról értesülésnek.</p>
<p>Ez a kulcs volt Puskin utrakelése.</p>
<p>A mely napon ő elhagyja Pleskovot, hogy a tilalom ellenére
megjelenjen Szent-Pétervárott, az a kezdet!</p>
<p>Erre lesett Galban lovag, és Ghedimin herczegnő, és az egész
Arakcsejeff-liga.</p>
<p>És erre alapítá Zeneida azt a cselszövényt, mely Puskint
kiragadja a vésznap határköréből.</p>
<p>A mi bevett fogalmaink szerint az könnyen veszedelmes játékká
lehetett volna. Nálunk a szerelemféltés halálos bajjal is
végződhetik. De Oroszországban más társadalmi fogalmak vannak. Ott
az idő szerint minden párbajvivás szokatlan volt. Láttuk Jakuskin
példájából, hogy a ki ott párbajra hitt valakit, azt elküldték a
Kaukázusba. Bethsába nem koczkáztatott egyebet, mint azt, hogy
Puskint elküldik Georgiába, ha Galbant kihivja; mert az ugyan meg
nem verekszik senkivel. Legfeljebb egy kis ökölharcz lesz a
dologból, ha a két férfi szembe kaphatja egymást s ott aztán a
keménykarú falusi gazdát nem kellett félteni az elpuhult
kéjencztől.</p>
<p>Puskin kívül hagyta a szánkóját az úton, hogy megérkezte
<span class="pagenum"><a name="Page_424" id=
"Page_424">-424-</a></span> zajával figyelmet ne keltsen. Csak a
pisztolyait, meg a korbácsát vette magához s úgy sétált be a
kastélyba.</p>
<p>Meglehetősen elhagyatottnak látszott, még kutyák sem voltak az
udvarán. Nagy nehezen tudott előzörgetni valamelyik ajtón egy
dvornikot.</p>
<p>– Merre van Galban lovag?</p>
<p>– Nem tudom biz én, szivecském, mert az még tegnap
elutazott.</p>
<p>– No csak nem kell hazudni, mert majd a nogajkával kérdezlek ki!
Eredj hozzá és mondd meg neki, hogy itt van valaki Puskinéktól.</p>
<p>– Jaj, lelkecském, akkor épen nagyon jó, hogy megjöttél. Hagyott
ám itt a lovag úr egy levelet Puskinék számára. Ő ugyan azt mondta,
hogy asszonyság lesz, a ki jön, de azt hiszem, hogy az mindegy:
neked is odaadhatom.</p>
<p>S előhuzta a csizmaszárból a levelet. Nem tesz semmit, hogy a
pacsuli-illat egy kicsit meghonosítódott a bagaria szag által.</p>
<p>Puskin föltépte a levelet és olvasá:</p>
<p>– Madame. Ezer bocsánat! De ezuttal nem az ön szivére van
szükségem, hanem a férje fejére. Sietek vele találkozni annál a
szép asszonynál, a kinek neve «l’échafaud!» Galban.</p>
<p>– Fordulj vissza! ordítá Puskin a jemsiknek. Vágtass
Szent-Pétervár felé, a hogy a ló birja!</p>
<p>– Késő volt már. Egy nap el volt veszve. Puskinnak nem lehetett
deczember 26-ikára oda jutni a vész szinhelyére.</p>
<p>Az asszonyi cselszövény jól sikerült.</p>
<p>Ha minden el lesz is veszítve, de a költő feje meg van óva!
<span class="pagenum"><a name="Page_425" id=
"Page_425">-425-</a></span></p>
<h2>DEREVASKI DALOI!</h2>
<p>Soha sem volt Szent-Pétervárott nagyobb csend, mint deczember
huszonhatodikát megelőző három napon.</p>
<p>Az éjjeli lárma, a korcsmai dobzódás egyszerre megszünt. A
«Kaba»-okban a naponkinti háromezer veder pálinka helyett nem
fogyasztottak el többet kétszáznál. Félelmes jelenség! Mikor az
orosz nép fölteszi magában, hogy eszénél akar maradni!</p>
<p>Huszonöt nap óta nem volt már uralkodója Oroszországnak.</p>
<p>Mi történt e huszonöt nap alatt?</p>
<p>Ez alatt két feje és két szíve volt a nagy birodalomnak: az
egyik Varsó, a másik Szent-Pétervár.</p>
<p>Szent-Pétervárott kikiáltották a varsói alkirályt czárnak.
Varsóban pedig a szentpétervári nagyherczeget, Miklóst.</p>
<p>A legifjabb testvér, Mihály, épen látogatóban volt
Constantinnál, midőn Tagánrogból Sándor czár halálhire megérkezett:
– két nappal hamarább ide, mint Szent-Pétervárra. Nagy ünnepélyeket
szakított félbe e rémhír. Constantin rögtön sietteté öcscsét a
visszatérésre, a trónöröklésről való lemondás ismételt
kijelentésével. A nagyherczeg és a Szent-Pétervárról jövő
küldöttség utjai keresztezték egymást. A mikor Mihály megérkezett
Szent-Pétervárra, a megujított lemondással, akkor érkezett Varsóba
Labanoff az okiratokkal, a mik Constantin kikiáltását tartalmazták,
mellékelve a hadsereg esküje, s a nép hódolati nyilatkozata,
százezernyi aláirással. (Vasárnap a templomokból kijövő emberekkel
mind aláiratták; a ki nem volt irástudó, annak megfogták a kezét s
úgy vezették a tollát.) De Grudzinszka Johanna varázsa még mindig
győzött. A lepecsételt csomagra e czím volt írva: «ő császári
felségének.»</p>
<p>– Tudom mi van benne, mondá Constantin. Az, hogy váljak el a
feleségemtől és házasodjam össze a czári <span class=
"pagenum"><a name="Page_426" id="Page_426">-426-</a></span>
trónnal. Köszönöm. Ez a levél nem nekem szól. Én nem vagyok
császári felség. Vidd vissza, a honnan küldték.</p>
<p>És feltöretlenül küldte vissza az egész csomagot.</p>
<p>Mihály nagyherczeg épen úgy járt a maga küldetésével. Constantin
levele Miklós czárnak volt czímezve. Ezt meg az nem fogadta el:
Constantin már ki van kiáltva, a hadsereg már felesküdött hűségre,
a nép már aláirta a hódolatot nevezetes államokiratok lettek
kibocsátva a neve alatt. Ez meg nem másítható. Mihálynak még
egyszer vissza kellett menni Varsóba, hogy Constantint rábirja a
korona elfogadására. Ezuttal Dorpatban összetalálkozott a
küldöttséggel, mely Varsóból jött s az meg hozta vissza magával a
felbontatlan levélcsomagot.</p>
<p>E szerint nem volt Oroszországnak egy czárja sem.</p>
<p>Az összeesküvők, a republikánusok aztán azt mondták, hogy:</p>
<p>– No hát legyen kettő!</p>
<p>Ekkor érkezett meg a Déloroszországban fölfedezett katonai
összeesküvésnek a híre Szent-Pétervárra.</p>
<p>Sem az egyik, sem a másik félnek nem lehetett tétovázni
többé.</p>
<p>Pestel és tíz zászlóaljvezető el lettek fogva; de a zendülés
azzal nem lett elfojtva, csak a kitörés siettetve.</p>
<p>Deczember 25-ikén késő estve határozta el magát Miklós, hogy a
koronát feltegye a fejére.</p>
<p>Ezzel a következő nap végzete fel lett idézve.</p>
<p>A trónralépés nyilatkozványa éjfélután két órakor lett készen,
már ekkor nem lehetett azt közzétenni. Másnap reggel pedig fel
kellett volna az ezredeket esketni az új czár iránti hűségre, a
nélkül, hogy azok tudták volna, mi történt a régi czárral, a kinek
alig két hete esküdtek hűséget.</p>
<p>Az összeesküvők is egész éjjel tanácskoztak, hogy mit
tegyenek.</p>
<p>– Minden készen van a szabadságharczra! Mondá a lelkesült költő,
Rylejeff. <span class="pagenum"><a name="Page_427" id=
"Page_427">-427-</a></span></p>
<p>– Csak egy hiányzik, viszonzá rá Ilmerinen Zeneida. Az, hogy a
nép nem tudja, mi a szabadság.</p>
<p>– És az igaz, szólt Ghedimin. A mi eszméinket nem érti meg a
nép, nekünk azon kellett volna kezdenünk, hogy megértessük vele, mi
a szabadság?</p>
<p>– Nekünk azon kell kezdenünk, vágott közbe Jakuskin, hogy
megszabadítsuk a zsarnokaitól, akkor majd megértetjük vele, hogy mi
a szabadság?</p>
<p>A harcz meg volt izenve. Az összeesküvők siettek ezredeikhez s
még a kora reggel sötét ködében elfoglalták a téli palota előtti
tért, a fellázított ezredekkel.</p>
<p>A lázadó katonák jelszava ez volt: «Derevaski daloi»! (Dobd el a
fakovát.) A rendes hadgyakorlathoz a lőfegyverek sárkányában
fakovák voltak; ezeket most siettek felcserélni igazi kovákkal.</p>
<p>S aztán «hurrah Constantin!»</p>
<p>De hát csak Constantin? Hát a szabadságról semmi szó?</p>
<p>Arról is gondoskodva lett.</p>
<p>A fellázadt katonák azt is kezdték kiáltozni, hogy éljen a
«Constitutio!»</p>
<p>Azt hitették el velük, hogy «Konstituczia» Constantin herczegnek
a felesége.</p>
<p>Tehát lelkesültek a szabadságért, mint a czárnak a
feleségeért!</p>
<p>A szabadság mélyen, mélyen a hó alatt feküdt, mint az eltemetett
makk! Napsugár kell annak elébb, mely kiköltse.</p>
<p>A trónralépő czárt a lázadás zürhangja üdvözlé országlása első
reggelén.</p>
<p>A legkegyeltebb ezredek lázadtak fel ellene. Hurrah kiáltásuk a
Péter czár piaczáról áthangzott a téli palotáig, a mit akkor
váltott fel Miklós a régi csendes kis Aniskof palotájával.</p>
<p>Tábornokai, a kik sápadtan rohantak fel hozzá, értesíték a
kitört veszélyről.</p>
<p>Miklós már ért meg egyszer ilyen jelenetet. Ez előtt
<span class="pagenum"><a name="Page_428" id=
"Page_428">-428-</a></span> huszonöt évvel, mikor kis gyermek volt,
s csendesen aludt az ágyában, egyszer csak odarohant hozzá az
anyja, felkapta az ölébe, s futott vele ki a sötét szobákon
keresztül, segélyért sikoltva. Egy ajtóból egy halavány férfi alak
lépett eléje. Abban a szobában dühös küzdelem tombolása hangzott.
Valaki élethalál harczot küzdött. Az az ő atyja volt. A sápadt alak
Pahlen gróf, kituszkolta az anyát és remegő gyermekét a rémület
helyéről. Ezt a jelenetet Miklós nem feledé el soha. – Ime neki is
volt egy olyan kis fia, a ki még az ágyban aludt. – Ő is felkapta
azt a karjára és futott vele le a lépcsőkön. De mielőtt a fiát
átadta volna a katonáknak, előbb a nejét levezette a kápolnába. Ott
egymás mellé térdepelve megesküdtek, hogy uralkodókhoz méltóan
fognak meghalni. A czárnénak e rémjelenettől kezdve reszketős lett
a feje, s egész holtáig az maradt. Azután vitte a fiát az ölében a
czár ki az udvarra. A téli palota őrségét épen egy finn ezred egy
zászlóalja képezte. Maguk a kalevainok: a szuomalain nép tsudnak
csufolt fiai. Nem oroszok, semmi közük Rurik birodalmához.</p>
<p>Az új czár odaállt eléjük karján tartva gyermekét, s széttárá
előttük keblén a feltépett egyenruhát.</p>
<p>– Ha haragotok van rám: ide lőjjetek a mellembe!</p>
<p>És igaza volt Puskinnak.</p>
<p>Az emberi érzés erősebb, mint a szabadságvágy. Az védelmére kel
a rabszolgának, ha azt a czár üldözi s a czárnak, ha azt a
rabszolga üldözi.</p>
<p>– Ne félj, megvédelmezünk! kiáltának Ilmerinen Zeneida
honfitársai.</p>
<p>– Akkor nektek adom gyermekemet, viseljetek rá gondot! Ha én
elesem, ez lesz uralkodótok.</p>
<p>S azzal odadobta legfájdalmasabban sújtott alattvalói közé a
sápadt trónörököst, II. Sándort.</p>
<p>Jól ismerte az emberi sziveket. E bizalommal elfordítá azoknak a
fegyvereit saját melléről s megtámadói ellen fordítá azokat.
<span class="pagenum"><a name="Page_429" id=
"Page_429">-429-</a></span></p>
<p>A finn zászlóalj egy maga, reggeltől estig védte az összes
forradalom ellen a téli palotát.</p>
<p>Miklós pedig lovára kapott s nehány tábornokától kisérve,
kivágtatott a kapun.</p>
<p>A téli palota előtti téren nagy csoportokban hullámzott a korsók
gyülevésze, s ordította a kés dalát. Ma volt annak a szüretje.</p>
<p>Miklós odalovagolt közéjük s azt mondá nekik:</p>
<p>– Ugyan édes gyermekeim, mit őgyelegtek itten? Nincs itt
tinektek semmi keresni valótok.</p>
<p>S az emberek egymásra néztek.</p>
<p>– No lám, hiszen jó ember ez! Azt mondta, hogy «édes
gyermekeim!» s olyan szépen küldött innen. Gyerünk haza!</p>
<p>S elszéledeztek.</p>
<p>Az admiralpalota előtt nehány hűnek maradt zászlóalj fogadta.
Azoknak az élén vonult fel a roppant Péter-térre, a hol a lázadók
tábora gyülekezett. A tér egyik oldalát azok foglalták el, a
másikat a czár hívei. A két tábor között állt az a kolosszális
szobor, azon a gránit talapzaton, kezét úgy tartva maga elé, hogy
nem tudni róla, parancsol-e vagy megáld?</p>
<p>A felkelők egy része a várat ostromolta a befagyott Néván
keresztül, más a téli palota kapuit vívta; Miklós azalatt
határozatlanul kóborolt alá s fel a nagy téren, nem birva rá magát,
hogy a végzetes koczkát elvesse, melynek fordulásától függ
uralkodóházának s az egész birodalomnak sorsa.</p>
<p>Előbb mindent megkisértett, hogy a harczot elkerülje.</p>
<p>Odaküldé a lázadókhoz a hadsereg legnépszerűbb vezérét,
Miloradovics tábornagyot, hogy térítse őket engedelmességre.</p>
<p>Azt, mielőtt megszólalhatott volna, egy golyó leteríté lováról.
Kachovszky volt, a ki megölte. A hős vezér ott halt meg a czár
karjai között.</p>
<p>Akkor odaküldte ellenfeleihez az ország főpapját, Szerafim
metropolitát, teljes papi díszöltözetében. <span class=
"pagenum"><a name="Page_430" id="Page_430">-430-</a></span></p>
<p>Nem törődtek most azok a pappal, belemarkoltak a tisztes hófehér
szakállba s a fülébe kiálták: «ha pap vagy, eredj misézni, ne ártsd
magad a katonák dolgába!»</p>
<p>A lázadók egyre új segédcsapatokat kaptak. A tengerészezredek, a
granátos hadtest fele odaállt hozzájuk: a tömeg egyre növekedett s
a tér viszhangzott a kiáltástól: «hurráh constitutio!»</p>
<p>Ekkor maga lovagolt oda hozzájuk a czár.</p>
<p>A felkelők látták őt közelíteni. Ez veszély volt rájuk nézve, ha
a czár egyedül jön ellenük. Egy lovas tiszt szemközt vágtatott rá,
kezét pisztolya agyán tartva.</p>
<p>– Mit akarsz? rivallt rá a czár, mikor közel ért hozzá.</p>
<p>S valami olyan igézet volt hideg tekintetében, hogy a vakmerő
eltakarta előle az arczát, megfordítá a lovát és
visszanyargalt.</p>
<p>A czárt erővel távolíták el a veszélyes helyről kisérői.</p>
<p>S már kezdett beesteledni.</p>
<p>Góg és Magóg hada vérszemet kapott s kezdett belevegyülni a
rémséges játékba. Ha besötétül, a kés, meg a fejsze lesz az úr;
hetvenezer muzsik dönti el, hogy ki parancsol ezentúl
Oroszországban?</p>
<p>A czárt esdve kérték vezérei, hogy adjon jelt a támadásra. Mégis
tétovázott. Elébb megkisérté egy szinlett rohammal robbantani szét
a lázadókat; parancsot adott a testőrlovas ezredeknek, hogy
intézzenek áltámadást a lázadók négyszögei ellen.</p>
<p>Azok sortüzeléssel fogadták a feléjük rohanókat, s a
testőrlovasság megtizedelve vettetett vissza.</p>
<p>E végzetes pillanatban rohamverő dobszó hangzott a
Nagy-morszkoje utcza felől s a moszkvai ezred élén megjelent a
téren Mihály nagyherczeg. Épen ez órában érkezett vissza varsói
útjából s rögtön összegyűjtve saját ezrede hűnek maradt részét,
azokkal megtámadá a felkelőket s azzal megkezdődött a harcz.</p>
<p>A nagy lármázók, a «Medvesonka» hősei, táborukkal <span class=
"pagenum"><a name="Page_431" id="Page_431">-431-</a></span> együtt,
az első sorlövésre eltisztultak a térről, csak a katonák maradtak
ott.</p>
<p>A szabadság hősei úgy harczoltak, a hogy hősökhöz méltó.</p>
<p>Az a szegény katona pedig, a ki elesett egy ismeretlen ügyért,
talán a halál kínperczei alatt megtudta, hogy a miért kiszenvedett,
az egy örökké élő istenség volt, a ki egykor az ő utódait
üdvözíteni fogja: a szabadság.</p>
<p>A késő éjszakáig helyt álltak a piaczon, s visszaverték a czári
seregek támadásait.</p>
<p>Ekkor a mély sötétben egy üteg ágyu közeledett a nyefszki
prospecten felfelé.</p>
<p>Ez a széles sugárút olyformán szakadt be a nagy térre, mely az
admiralitás palotája, a téli palota s az Izsák templom között
fekszik, hogy annak mind a két részét uralja. Az elégördülő
ágyúknak épen úgy lehetett a czár serege, mint a felkelők tábora
ellen irányozni a tüzét. S a tüzérségi tisztek csaknem mind az
összeesküvők szövetségében álltak. Ezek örvendő hurrah kiáltással
fogadták a tüzéreket, a mint azok az utcza szegletén ágyúikat
lekapcsolva, felállíták az üteget. Ezek az ő segítségükre jöttek. E
válságos perczben odarohant Mihály nagyherczeg a legelső ágyuhoz,
kiragadta az egyik tüzér kezéből a kanóczot, oda irányzá az ágyut a
felkelő tömeg felé, s az első ágyudördülés azoknak a soraiba okádta
a pusztító kartácsot.</p>
<p>Ez ágyulövéssel volt eldöntve a napnak, – a korszaknak – a
sorsa. Következett a többi. Az egész üteg a felkelők táborát
zúzta.</p>
<h2>A NÉVTELEN EMBERNEK NÉVTELEN ASSZONYA.</h2>
<p>Hát a dictator hová lett?</p>
<p>Az egész mozgalom lelke, vezetője: Ghedimin? <span class=
"pagenum"><a name="Page_432" id="Page_432">-432-</a></span></p>
<p>Az az egész rémnap alatt keresett egy embert, a kit nem birt
megtalálni: saját magát.</p>
<p>Hogy találhatott volna rá, mikor az meg ő előle futott?</p>
<p>A feladat, melyet elvállalt, nem az ő lelkületéhez való
volt.</p>
<p>Az első lépésnél észrevette az örvényt, a melybe az egész ügy,
melyet eddig vállán hordott, képviselőivel együtt alácsúszik.</p>
<p>Egy lelkesült nép helyett, mely a szabadság lángkeresztsége
által hősi elhatározásra elszánva lesz, talált egy csoport katonát,
a ki vezetői által azzal van elbolondítva, hogy el akarják tőle
venni a régi czárját, a kit utál ugyan, de a kinek hűséget esküdött
és ordít a «Constitutia» után, a kiről azt hiszi, hogy az a czárnak
a felesége! Mi lesz a vége, ha győzni találnak ma? Holnap már
megint valami újat kell hazudni a katonának, hogy meg ne tudja,
hogy tegnap a «szabadság» volt az, a miért harczolt. Mi neki
Hekuba, s mi Hekubának ő? Mi közük a testőrgranátosoknak, meg a
szabadságnak egymáshoz? Mit javít az ő sorsukon a Constitutia?
Igen, a főnökök azt igérték nekik, hogy a Constitutia meg fogja
duplázni a hópénzüket, de hisz annak, ki a katonát dupla zsolddal
akarja fizetni, a népre dupla adót kell vetni! Ez lesz a szabadság?
S hátha holnapután itt lesz, a kiért küzdöttek, Constantin maga?
Itt lesz az egész hadsereg élén, a mit Varsóból hoz magával, s azt
mondja: «Kivántatok fiaim, itt vagyok! A constitutiót is elhoztam;
de ez nem feleségem, hanem spanyolnád!» Mi fog történni akkor?</p>
<p>Hát ez a nép? Ez a rongyaiba belenyugodott, ez a nyomoruságával
összeszokott napszámos sereg. Hetvenezer muzsik, a világ minden
nemzetének teherhordó küldötte. Nem az orosz «nép»; valami egymást
nem értő, finn, esth, litván, svéd, német, szamojed, oszét, lappon,
oláh és minden szláv fajokkal egyforma rongyban és nyomorban
egyesült zagyvalék, franczia földönfutók, kalandorok által vezetve,
nem, csak terelve. Mi ennek a <span class="pagenum"><a name=
"Page_433" id="Page_433">-433-</a></span> szabadság? A pálinkás
boltok feltörése, s aztán a paloták és boltok kirablása. Egy lázító
szó felgyujtja, mint a pozdorját és egy kartácslövés szétfújja,
mint a polyvát.</p>
<p>Ghedimin Iván, a míg végighalad egyik utczáról a másikra, a
szövetségesek csoportjaitól még jobban visszaretten, mint az
ellenségekétől.</p>
<p>Nem ez volt az ő eszményképe!</p>
<p>Nincs egy vezéreszme a lelkében; elindul, meg visszatér; nincs
egy egész gondolatja. Kóborlása közben összetalálkozik Rylejeffel.
Annak az arczvonásaiban a saját magáét látja meg.</p>
<p>A költő szomorúan szorít vele kezet.</p>
<p>– Nem volt megérve ez a dolog! sugja fülébe s azzal elsiet.</p>
<p>Egy másik utczán összetalálkozott Bulatoff ezredessel – polgári
öltözetben. Bulatoff volt megválasztva a fölkelés katonai
vezetőjéül. És ez most kabátban, cilinderkalapban bujdokol. Meg sem
akarták látni egymást, úgy suhantak el az egyik az innenső, a másik
a túlsó járdán.</p>
<p>A hová a legkevésbbé volt bátorsága menni, az volt Zeneida
palotája.</p>
<p>Ezt a nőt meglátni ma jobban rettegett, mint az ágyúk torkába
nézni. Ez daczol a veszélylyel; míg ő, a ki belesodorta őt, megfut
előle.</p>
<p>Még is jött aztán egy gondolatja, mely rákényszeríté, hogy
fölkeresse Zeneidát.</p>
<p>Át kellett haladnia a Moika hidján.</p>
<p>Ott azonban a hidőrök meglátják, hogy ő keresztül ment! A
csatorna be volt fagyva; Ghedimin lement a kőpart lépcsőin, hogy a
jégen át kerüljön a túlpartra.</p>
<p>Alig tett néhány lépést, midőn egy suttogó hang nevén
szólítá.</p>
<p>Megdöbbenve tekinte oda.</p>
<p>Az egyik hidláb boltozata alul egy jól ismert arcz bukkant
eléje: Odojefszky herczeg. A legvéresebb szájú <span class=
"pagenum"><a name="Page_434" id="Page_434">-434-</a></span> hős, a
ki még ma reggel mindenkit le akart kaszabolni, a ki tétovázik.</p>
<p>És most már a hidboltozat alatt.</p>
<p>– Zeneidához ne menj! Palotája körül van véve! suttogá a
bujdokló és visszahúzta magát menedékébe.</p>
<p>Micsoda rémlátás! Odojefszky a hidláb alatt! Az ezredes, a kinek
zászlóalja ott küzd az Izsáktéren, a herczeg, a kinek palotája ott
áll a «Nagy Millió» mellett; a historiai nagy név, a ki helyet
követelt Brutus és Riegó között, – beásva egy hófuvatba! S mit
csinál ott? Egy darab pokolkővel fekete ragyákat pettyeget az
arczára, hogy ismeretlenné tegye magát!</p>
<p>Most már Ghedimin tökéletesen elveszté a fejét.</p>
<p>Visszament megint a tulsó partra, s sietett egyenesen a saját
palotájába haza.</p>
<p>Hazaérve, egy névjegyére e sorokat irta:</p>
<p>«Az égre kérem önt, jöjjön át nagyanyám lakosztályába. Nagy
titkokat kell önre biznom!»</p>
<p>E névjegyet Corynthiának küldte fel a kapus által.</p>
<p>Maga azután sietett fel a nagyanyjához. Itt volt az utolsó
menedéke.</p>
<p>Odakünn már éjszaka volt s dörögtek az ágyúk. A
fegyverlobbanások fénye volt az egyedüli kivilágítása a czári
fővárosnak.</p>
<hr class="tb" />
<p>A jó öreg Anna Feodorovna csak meg van most is, a maga kivető
kártyájával, dorombozó macskájával és hűséges Ihnátkójával s
számlálja a napokat, a mik még az újévig hátra vannak.</p>
<p>– Megint egy új év! Vajjon mit hoz az megint ránk? Vajjon ki éri
meg?</p>
<p>Karácsony másodünnepe van. Ennek az estéjén, ha az ember két
egyforma nagyságú viaszgyertyát meggyújt, abból, hogy melyik ég le
hamarább, megtudja, hogy kettő közül melyik fog hamarább meghalni:
az asszony-e, vagy az úr? <span class="pagenum"><a name="Page_435"
id="Page_435">-435-</a></span></p>
<p>Ezuttal bizony az öreg asszony gyertyája égett el hamarább.</p>
<p>– No hát teljesedjék Isten akaratja, sóhajta fel az öreg. Ha már
nekem kell előre elmennem. Hiszen bizony itt van már az ideje. Elég
sokáig éltem. De csak mégis sajnálnom kell a szegény «öreg embert»,
hogy marad itt nálam nélkül majd olyan egyedül? Nem kell neki
megmondani, hogy meghaltam. Hadd higyje, hogy még mindig élek.
Minden születésnapjára kell neki ajándékozni egy piros hálósipkát,
mintha én küldeném, tudod Ihnátkó?</p>
<p>– Ugyan ne beszéljen annyit a halálról! dörmögé fogvaczogva a
vén cseléd. Hisz a nélkül is úgy reszket minden csontom, ettől a
sok ágyuzástól!</p>
<p>– Mert gyáva vagy. Mert soha sem voltál katona. Még akkor is
félsz az ágyuszótól, mikor tudod jól, hogy az csak a karácsony
éjjeli nagy processióra szól. Ilyenkor ád a czár az udvarhoz
tartozóknak nagy díszlakomát; a népnek pedig pompás tüzijátékot.
Hallod, hogy pattog? Azok a rakéták. Most megy fel a nagy
girandole! Mikor meg ilyen hat ágyulövés jön egymás után csűstűl,
ez azt jelenti, hogy most emeli föl a czár a poharát az áldomásra.
Ohó! Sokszor láttam én azt az ünnepélyt. Nem történt meg nálam
nélkül soha. Szép asszony voltam ám én, mikor fiatal voltam! Aztán
milyen hangom volt; mint az ezüst! Pál czár mindig felszólított,
hogy énekeljem el az ő kedvencz nótáját: «ha a nap végső
sugárinál!» Még most is szép nóta az. De már nincs senki, a kinek
elénekeljem.</p>
<p>De bizony épen jött valaki, a ki meghallgatja a szép
énekszót.</p>
<p>– Áldott úr Jézus! kiálta fel, kezeit összecsapva Anna
Feodorovna. Hát te jösz Maximovics Iván? Hát megemlékezett az öreg
anyjáról a kis pulya? Micsoda? Te ott hagytad a czári fényes
lakomát a kellő közepén, hogy a szegény nagyanyádat meglátogasd
karácsony második ünnepén? De az már igazán szép tőled Maximovics
Iván! <span class="pagenum"><a name="Page_436" id=
"Page_436">-436-</a></span> De vissza fogsz térni oda megint,
úgy-e? Visszamenj ám! Miattam a czár neheztelését magadra ne vondd.
Mert a czár kegyelme olyan ám, mint a hajadon leány ártatlansága.
Abból nem szabad semminek elveszni. Ha netán észre találta volna
venni a czár, hogy eltávoztál idő előtt, mentsd ki magadat! Valld
meg neki igazán, hogy a nagyanyádat látogattad meg. Ő ismer engem.
Nagyon szeretett engem, mikor kis gyermek volt. Akkor én még fiatal
asszonyka voltam. (Az öregasszony még Sándor czárról beszélt, a ki
csak huszonhét évvel volt nálánál ifjabb.) Sokszor odabujt az
ölembe, mikor az atyja kivánatára elénekeltem azt a szép dalt, a
mit az olyan nagyon szeretett: «Ha a nap végső sugárinál». Nem
ismered? Jer. Eléneklem neked is. Ülj ide a zsámolyomra, hajtsd ide
a fejecskédet a két tenyeremre.</p>
<p>Iván odaült a nagyanyja lábához. Milyen jó volna most is kis
gyermeknek lenni.</p>
<p>Az öreg asszony aztán rákezdé a dalt.</p>
<p>Bizony olyan volt már a hangja, mint azoké az ódon zongoráké, a
miket holmi fejedelmi kastélyban ottan felejtettek, s huszonöt év
óta fel nem hangoltak, némely húr le is szakadt már; de azért csak
elénekelte ő az unokájának.</p>
<div class="poem">
<div class="stanza"><span class="i0">«Ha a nap végső
sugárinál<br /></span> <span class="i2">A fák közt, gyepágyad
megett<br /></span> <span class="i0">Egy békés alkat elődbe
áll<br /></span> <span class="i2">S feléd nyájasan
integet;<br /></span> <span class="i4">Nem más az hű
barátodnál,<br /></span> <span class="i4">Ki békés örömmel
kinál.»<br /></span></div>
</div>
<p>Iván megcsókolta a nagyanyja kezét a szép dalért.</p>
<p>– De te olyan nagyon bús vagy ma, Iván! Mondd csak, mi szomorít?
Tán bizony útra készülsz? Hosszú útra?</p>
<p>– Nagyon hosszú útra.</p>
<p>– Te! Én kitalálom, hogy hová készülsz, szólt nevető hangon Anna
Feodorovna; te az apádat meglátogatni indulsz, az én szeretett
Maximomat! <span class="pagenum"><a name="Page_437" id=
"Page_437">-437-</a></span></p>
<p>Ezt kitalálta!</p>
<p>– Úgy van, nagyanyám, odamegyek. (A másvilágra!)</p>
<p>– Akkor vidd el neki ezeket az én csókjaimat. Meg százszor
ennyit! Lásd, nem tudok sírni. Az öreg ember szemének az a szokása,
hogy mikor nem akar sírni, akkor mindig könyezik, mikor meg igazán
sírni akar, akkor nincsenek könyei.</p>
<p>Sírt helyette Maximovics Iván! Olyan «jó fiu» volt!</p>
<p>– De hát látod, már most elmégy, engem itt hagysz. És aztán
elmégy a nélkül, hogy megházasodtál volna s nekem itt hagynád magad
helyett a feleségedet.</p>
<p>– Megházasodtam nagyanyám, szólt Iván. Épen azért jöttem most
hozzád, hogy bemutassam neked a feleségemet.</p>
<p>– Oh, micsoda örömnap ez! Te megházasodtál! Van kis feleséged.
Szép, takaros kis angyalka! És meg fogom látni mingyárt! Ez aztán a
karácsonyi ajándék!</p>
<p>Hanem aztán még is megsokalta magától az örömöt az öreg asszony.
Ejh, az így nagyon édes lesz; tölteni kell hozzá egy kis keserű
fekete kávét. Elkomolyodott.</p>
<p>– De hát miért titkoltad ezt előlem addig, a míg meg nem
történt? Mikor én azt akartam, hogy a menyasszonyi ékszert tőlem
kapja az arád? Ez nem jó volt. Remélem, hogy nemes leány?</p>
<p>– Egy Nariskin herczegnő.</p>
<p>– Gondolom, hogy a czár engedelmét kikérted a házasságodra.</p>
<p>– Megnyertem azt, nagyanyám.</p>
<p>– Akkor ki nem tudom találni, hogy miért titkolóztál? Talán nem
tudott oroszul, mikor elvetted, s elébb meg kellett tanítanod, hogy
velem beszélni tudjon? mert én meg más nyelven nem értek, én még
moszkvai leány vagyok.</p>
<p>Iván ráhagyta, hogy úgy van. Ebben nem volt semmi rendkivüli. A
szentpétervári herczegasszonyok nem igen értettek oroszul. (Épen
úgy, mint abban az időben a magyar úrhölgyek magyarul.)
<span class="pagenum"><a name="Page_438" id=
"Page_438">-438-</a></span></p>
<p>A csöngetés a külső ajtón félbeszakítá köztük a beszédet, a
mellékszobában selyemruhasuhogás hallatszott. Corynthia még is
teljesité férje kivánságát, eljött az ő hivására a
nagyanyjához.</p>
<p>Miért nem ment Iván maga a nejéhez, miért kérte azt, hogy
keresse fel őt nagyanyjánál? annak súlyos okai voltak. A nő maga
felelhetett róla magának. A világ előtt karöltve jártak, csupa
hitvesi gyöngédség voltak. De ha a nő hálószobájának ajtaján
koczogtatott a férj, a válasz az volt: «nem vagyok itthon!» Ez így
volt a julius 21-ki napfordító éj óta.</p>
<p>Corynthia halaványabb volt a szokottnál, tekintete hideg,
elhatározott.</p>
<p>– Köszönöm, hogy eljöttél, suttogá az eléje siető férj s aztán
kezét megfogva, oda vezette őt nagyanyja elé. Íme a nőm,
nagyanyám!</p>
<p>Corynthia meghajtá az egyik térdét Anna Feodorovna előtt s oda
tartá az arczát a megcsókolásra – a mumiának. Ma mindent megtett, a
mit kivántak tőle. A kezét is megcsókolta az öreg asszonynak, azt a
ránczos pergamen kezet.</p>
<p>Az öreg asszony magán kívül volt örömében.</p>
<p>– Jaj, be gyönyörű teremtés! Milyen bájos, milyen kedves! Milyen
finom nevelése van! De micsoda pompás báli ruhád van neked!
Látszik, hogy most jösz a czár ünnepélyéről!</p>
<p>Szegény jó öreg asszony! Azt hitte, hogy az báli ruha, a mit
Corinthia visel. Az ő idejében csak a czár bal paréeján viseltek
ilyen csipkés, selyem ruhákat, a milyen ennek az otthoni
pongyolája. Ő huszonöt év óta nem látott divatlapot és szabóval nem
beszélt. Azt hitte, most ez a báli divat.</p>
<p>– No biz ehhez a pompás öltözethez nem is tudom, hogyan fog
illeni a fejdísz, a mit én tartogattam a számodra? Ihnátkó! Hozd
ide a szekrényemet, a miben az ékszereim vannak. <span class=
"pagenum"><a name="Page_439" id="Page_439">-439-</a></span></p>
<p>Az öreg asszony előszedte azokat az antik, igazgyöngyös,
brilliantos hajdiszeket, a mik egy uradalmat értek, s biz azokkal
nagyon meg volt akadva, hogy mi módon tüzködje fel Corinthia à la
giraffe frizurájára, a mihez azok nem voltak készülve. Pedig azokat
okvetlenül meg kellett neki kapni és viselni az ő szemeláttára.</p>
<p>Corinthia hagyta magát felcziczomáztatni.</p>
<p>– Így ni! Most még szebb vagy! Ezekkel az ékszerekkel most
visszaviheted őt a czár ünnepélyére; hadd irigyeljék tőled!</p>
<p>– Nem, nagyanyám, mi nem megyünk vissza többet, mondá Iván, ha
megengeded, itt maradunk nálad. Itt töltjük a karácsony-estét.</p>
<p>– De mit mond majd a czár?</p>
<p>– Már tudja, hogy te nálad fogunk lenni, s elbocsátott.</p>
<p>– Ah, ha elkéredzkedtél, az már egészen más. Így már kedves
lesz, ha nálam akartok maradni. De Istenem, hát már most én mivel
tudjalak benneteket mulattatni? Tud a feleséged l’hombret
játszani?</p>
<p>– Tud.</p>
<p>– Csakhogy az én kártyám, a mivel naphosszant játszom, olyan
kopott már. Szégyenlem előadni.</p>
<p>– Majd gondoskodik a nőm friss kártyáról. Engedd meg, hadd
magyarázzam meg neki, hogy hol állanak?</p>
<p>– Jó lesz, jó lesz. Te Ihnátkó addig készítsd el a
kártya-asztalt. Oh milyen régen nem játszottam l’hombret! A mióta a
kis fekete herczegnő, meg a tábornokné nem járhatják a lépcsőt. A
theás servicet, a süteményeket mind készítsd elő. A kandallóra rakj
fát. Majd meglássuk, melyikünk álmosodik el hamarább, ha egyszer
belemelegszünk a kártyázásba? Én nem!</p>
<p>Iván ez alatt francziául kezdett el beszélni Corinthiához, oly
nyugodt kifejezést erőltetve arczára, mintha csak azt magyarázná
neki, hol találja meg szobájában a játékkártyákat? <span class=
"pagenum"><a name="Page_440" id="Page_440">-440-</a></span></p>
<p>– Én el vagyok veszve. A ma kitört felkelésnek, a mi úgy hiszem,
azóta le van verve, én voltam a titkos intézője. Névszerint
Trubeczkói herczeg volt a dictator, de tényleg én voltam az. Én
voltam az intéző kéz, ő csak álarcz. Trubeczkói már sietett magát
tisztázni; oda ment a főparancsnoksághoz, letenni a czár iránti
esküt, s megadta magát. Ezzel rólam az álarcz lehullt. Én maradtam
benn a vezérségben. Nem is háríthatom azt rá vissza; szegénynek
ifju neje van, a ki őt nagyon szereti. A mai zűrzavarban azonban
semmi részem nem volt. Hanem ez rajtam nem segít; mert mégis én
voltam a dictator. Ha az iratokat, a mik e mozgalommal
összefüggnek, megtalálják, akkor menthetlenül elvesztem. És velem
együtt ezrei az ország legelőkelőbb embereinek, a kiknek a nevei
egy könyvbe fel vannak jegyezve, a mit «Zöld könyvnek» nevezünk. –
Ezt a könyvet meg kell semmisíteni.</p>
<p>– Rám bizza ön azt?</p>
<p>– Kire bizhatnám másra? Mindenem, a mim van, önnel közös. Nevem,
vagyonom, rangom, becsületem egyúttal az öné is. S ez mind koczkán
forog most. És csak ön segíthet rajtam, senki más.</p>
<p>– Parancsoljon, mit tegyek?</p>
<p>– Oh nem azt. Könyörgöm. Esedezem. Mert a mit most kérek öntől,
az valóban olyan nagy, mint mikor az ember Istentől kéri
bűnbocsánatát. Az a könyv Ilmerinen Zeneidánál van elrejtve.</p>
<p>– Ah!</p>
<p>– Tudom, hogy ön gyülöli ezt a nőt. Ok nélkül: esküszöm rá! De
hát mit ér a kétségbeesett ember esküje? Engem nem kötött e nőhöz
olyan érzelem, mely az ön női büszkeségét megsérthette. Más viszony
volt az, rám nézve sokkal veszélyesebb, de önre nézve nem sértő. De
azt nem fogja ön nekem elhinni. Nem is kivánom. De kérem azt, hogy
a végveszély pillanatában legyen nagylelkű, és ha haragja volt
ellenem, a Ghedimin czimer becsületéért felejtse azt el, és siessen
e pillanatban <span class="pagenum"><a name="Page_441" id=
"Page_441">-441-</a></span> Ilmerinen kisasszony lakába, ezzel a
kulcscsal, mely a rejteket felnyítja. Én tudom jól, hogy minő
áldozatot kivánok öntől, a mikor azt kérem, hogy lépje át annak a
háznak küszöbét. De ennek meg kell történni. Én magam nem mehetek
oda, mert a mint e ház felé közelítek, engemet rögtön elfognak; de
önt nem fogják gyanuba venni. Rögtön beszéljen ön Ilmerinen
kisasszonynyal, s tudósítsa a veszélyről, ha ő még nem tudná ezt.
Én azt hiszem, hogy ő már tudja. Gondolom, hogy magától is rájönne
arra, hogy e Zöld könyvet megsemmisítse, ha az oly erős rejtekbe
nem volna zárva, a mit csak a legnagyobb erőszakkal s sok
idővesztéssel lehet szétrombolni. Ez a kulcs egyszerre felnyitja a
zárt. Vessék önök a könyvet a tüzbe. Maradjon ön ott, míg hamuvá
égni nem látja s aztán siessen vissza s szabadítson ki
kétségbeesett helyzetemből…</p>
<p>– Úgy teszek, a hogy egy Ghedimin herczegnőnek tenni kell.</p>
<p>– Életemet és becsületemet tettem az ön kezébe…</p>
<p>– Tudom…</p>
<p>Corinthia átvette az aczélkulcsot és elsietett.</p>
<p>– Hogy elfutott a kicsike, mondá az öreg asszony.</p>
<p>– Mindjárt visszatér.</p>
<p>– A kártyákkal?</p>
<p>– Igen. A kártyákkal.</p>
<p>– Én azalatt kicsinosítom magamat, ne lásson ilyen
pongyolának.</p>
<p>A kicsinosítás abból állt, hogy előhozatta a legujabb divatú
baretjét (1807-ből), azt feltette a fejére, a nagy sárga
strucztollal, s a két hamis schnekklit odaakasztotta a hajába. A
haja fehér volt, a schnekklik pedig feketék.</p>
<p>Egy hosszú óra telt el.</p>
<p>– De milyen sokáig keresi a kártyákat a kicsike! Bizonyosan ő is
átöltözik. Leveti a báli ruhát s pongyolába, kartonba öltözik.
Megállj csak, milyen tréfát fogok neki csinálni! Hogy fog rajta
nevetni! Eldalolom neki a házas-párok <span class=
"pagenum"><a name="Page_442" id="Page_442">-442-</a></span> dalát».
Az ám a csinos nóta. Hozd ide a guitáromat, Ihnátkó. Hej, milyen
jól tudtam én guitározni valaha.</p>
<p>S a jó öreg asszony kezébe vette az ócska lantot, s felbátorítva
az első sikertől, hozzá fogott, hogy egy vidám kedélyes régi
nótával mulattassa az ő kedves kis pulyácskáját, – kinek halálos
veriték gyöngyözött a homlokán ez óra alatt.</p>
<p>– No hallgasd hát!</p>
<div class="poem">
<div class="stanza"><span class="i0">«A jó gazdasszonynak az a
kötelessége,<br /></span> <span class="i2">Hogy urát
becsülje,<br /></span> <span class="i0">A perpatvart, és a
czifrálkodást<br /></span> <span class="i2">Messzire
kerülje,<br /></span> <span class="i4">Reggel már az
ágyához<br /></span> <span class="i4">Jó szivvigasztalót
hoz,<br /></span> <span class="i6">Délben bor,
pecsenyére<br /></span> <span class="i4">Várja őt az
asztalhoz!»<br /></span></div>
</div>
<p>(Ugy-e szép volt? De hallgasd meg a folytatását!)</p>
<div class="poem">
<div class="stanza"><span class="i0">«Jó asszony férjének az a
kötelessége,<br /></span> <span class="i2">Hallgasson
szavára,<br /></span> <span class="i0">Őtet tüzbe-vizbe küldi,
menni kell<br /></span> <span class=
"i2">Parancsolatjára,<br /></span> <span class="i4">Szépen kezet
csókolni,<br /></span> <span class="i4">Intésére
hajolni,<br /></span> <span class="i6">Ha vendége
érkezik,<br /></span> <span class="i4">Őtet mulatni
hagyni!»<br /></span></div>
</div>
<p>– Hahaha! nevetett a jó öreg asszony a saját kedélyes dalának s
hajlandó lett volna, ha Iván csak egy szóval kéri, azt még egyszer
elénekelni a kedvéért. Csak már jönne a kicsike, hogy az is nevetne
rajta!</p>
<p>De Iván nem figyelt már oda: neszt hallott az ajtó előtt. Ezóta
Corinthia megjárhatta az utat Zeneidához és onnan vissza. Sietett
az ajtót felnyitni.</p>
<p>De nem Corinthia lépett be azon, a kire várt, hanem valaki, a
kivel legkevésbbé kivánt találkozni e ködös világon: Galban.
<span class="pagenum"><a name="Page_443" id=
"Page_443">-443-</a></span></p>
<p>A lovag nem jött egyedül, mögötte négy granátos állt a finn
ezredből.</p>
<p>A lovag nem vette le a kalapját, mikor belépett s nem üdvözölte
a háziasszonyt, a kinek a szobájába hatolt.</p>
<p>– Ghedimin Maximovics Iván, ön az én foglyom! Adja át
kardját!</p>
<p>Iván szótlanul oldá le kardját s átadta neki.</p>
<p>Anna Feodorovna haragba jött.</p>
<p>– Nini! Micsoda ember ez itt, a ki az én szobámba be mer törni,
s az én unokámnak, egy Ghedimin herczegnek el meri venni a kardját?
Kicsoda az úr?</p>
<p>– Hogy én ki vagyok? madame, azt megtudni önnek semmi szüksége,
hanem hogy az ön unokája kicsoda? azt megmondhatom. – Ő a
felzendült rebellisek dictatora, a kik a czárt meg akarták ölni és
leverettek.</p>
<p>– Ihnátkó! Ihnatkó! Rikácsolt az öreg asszony. Gyere ide! Nevess
helyettem. Én nekem nem jön. Segíts nevetni! Nézd, itt egy farsang
bolondja van, a ki komédiát játszik! Azt mondja, hogy az én pulyám
a rebellisek dictatora. Hová bujtál? Röhögj hát!</p>
<p>Iván halk hangon mondá francziául Galbannak:</p>
<p>– Én védni fogom magamat a czár előtt. Nincs ellenem semmi
bizonyiték.</p>
<p>– Hát a Zöld könyv?</p>
<p>– Arról nem tudok semmit.</p>
<p>– Ne csinálj magadnak hiu reményeket, Maximovics Iván! El vagy
veszve tökéletesen. Feleséged elárult. A mint te azt a bizonyos
kulcsot a kezébe adtad, a mi azt a – tudod már – roulettebankot
felnyitja ott Zeneida kisasszonynál, ő egyenesen a rendőrfőnökhöz
sietett vele s annak a kezébe tette le azt. Ezóta a Zöld könyved jó
helyen van.</p>
<p>Ghediminnek e szóra, mintha az ég minden csillagai szakadtak
volna rá, megrogytak a térdei s a feje alácsuklott. E
megfoghatatlan rémgondolat megzsibbasztá minden gondolatát.
<span class="pagenum"><a name="Page_444" id=
"Page_444">-444-</a></span></p>
<p>Percz mulva megint egész vére fellázadt, reszketni kezdett a
dühtől.</p>
<p>– Nem! Nem lehet az! Hogy egy asszony elveszítse tulajdon
férjét, s azzal együtt saját vagyonát, becsületét! Ilyen szörnyeteg
nem létezik a világon! S én nem vétettem senki ellen a világon oly
nagyot, hogy az én büntetésemre teremtsen az Isten egy ilyen
pokolcsodát!</p>
<p>– Rövid emlékezeted van, Maximovics Iván, sugá fülébe Galban
lovag. Gondolj vissza arra az éjszakára, a mikor Corinthiának hirül
vitted Nariskin Zsófia halálát s egyuttal Puskin megszökését
Bethsábával. Nem tudtad volna tán, hogy Nariskin Zsófia az ő leánya
volt, s hogy ő akkor épen Puskinra várt, nem reád?…</p>
<p>E felfedezés még sulyosabb csapás volt Iván fejére minden
elbukásnál.</p>
<p>Felnyitott ajka levegő után kapkodott; kezei a megfoghatatlan
fantom után nyultak ki vonagló ujjaikkal. Közel volt hozzá, hogy a
szive megszakadjon.</p>
<p>– De hát ne légy te féltékeny többé se Puskinra, se a
feleségedre. Puskint majd főbe lövik, a hol megkapják; a feleséged
meg majd visszakapja a rangját is, a vagyonát is, meg a férjét is,
a mivel kárpótolhatja magát. Te szépen felsétálsz a vérpadra; a
szép birtokodat, meg a czimeidet pedig s talán még a feleségedet is
majd örökli az, a ki jobban meg tudja becsülni, mint te. – Talán
épen Galban lovag!</p>
<p>E szóknál Ivánnak csak aláhanyatlottak a karjai. Nem érzett, nem
látott többé semmit.</p>
<p>Galban lovagnak utasítása volt elvégezni vele az «elitélt
toilettejét».</p>
<p>Először letépte a melléről az érdemrendeket, azután a vállairól
a vállrózsákat, végre minden gombjait az egyenruhájáról, melyen a
czár czimere volt.</p>
<p>A nagyanya nem értette azt, a mit beszéltek, de a mint azt
meglátta, hogy unokája testéről hogy tépik le a katonai, a nemesi
díszt mind, ha odafutni nem volt is ereje, <span class=
"pagenum"><a name="Page_445" id="Page_445">-445-</a></span> de az
asztalba megfogózva, fel tudott állni, és rá tudott rivalni arra, a
ki azt tette.</p>
<p>– Gyilkos! – Istentelen! – Ne merd bántani az én unokámat! –
Állj meg! – Ne tépd tovább! – Hazugság minden, a mit ráfognak! – Én
megyek a czárhoz. – Lábaihoz vetem magamat. Engem meg fog
hallgatni. – Ő engem nagyon szeretett. Ihnátkó! – Add fel a
palástomat! – A czárhoz megyek! – Megálljatok! – Hóhérok! – Ne
adjátok rá azt a rabköntöst! Az én angyalom, Ivánomra! –
Rabköntöst! – Én előttem! – Ördögök! – Még a haját is le akarjátok
vágni! Hol van a czár? – Megyek a czárhoz! – Megyek Sándor czárhoz!
– Kegyelmet kérni!</p>
<p>És a szörnyű akarat csodát mivelt. A tehetetlen rokkant test
járni kezdett, mint egy élő kisértet; – el tudott tántorogni odáig,
a hol Galban állt, – annak megragadta a kezeit:</p>
<p>– Sándor czárhoz! lihegé. Kegyelemért!</p>
<p>– Az égben van az már! kiáltá a lovag durván.</p>
<p>– Hát megyek oda! sóhajtá az agg nő s azzal össze rogyott.</p>
<p>Jól mondá.</p>
<p>Odament.</p>
<p>A hol a minden oroszok czárjai maguk is – nem osztják többé –
hanem kérik a kegyelmet…</p>
<hr class="tb" />
<p>Ghediminnek (nem herczeg többé!) az utolsó hajfürtei is
lehullottak a fejéről. Ez a halálra itéltek tonsurája.</p>
<p>Senkije sem volt már, a ki szánja, csak a kürtőbe elbujt vén
szolga csuklott ijedtében egyre e meggyalázó műtét alatt.</p>
<p>Még azt sem engedték neki, hogy odamenjen holt nagyanyjához, s
azt fölemelje a földről. Az elitélt lázadónak nincs se az élők, se
a halottak közt családja többé.</p>
<p>Következett még, hogy a kezére és a lábára verjék a lánczokat.
Jó, nehéz lánczokat! A milyenekről azt mondta <span class=
"pagenum"><a name="Page_446" id="Page_446">-446-</a></span> a
világosságügyi tanácsos: «ne féljetek, megkapjátok ingyen!» S
minthogy előkelő vezér volt, kitüntetésül még egy nehéz vasgolyó is
volt akasztva a láncz végére, azt húzhatta maga után, valahányat
lépett.</p>
<p>– És most, karra a fegyvert, középre a rabot! Előre!</p>
<p>Hanem a szobaajtóban feltartóztatta őket valaki ezen szóval:</p>
<p>– A czár nevében!</p>
<p>Ilmerinen Zeneida volt, a ki belépett.</p>
<p>Galban lovag elbámult.</p>
<p>– Ah, kisasszony, ön még szabadon jár?</p>
<p>– A mint látja ön. A czártól jövök.</p>
<p>– Hogy juthatott ön oda?</p>
<p>– Hát nem az én honfiaim, a kalevainok védték-e a czár fiát,
feleségét és anyját ezen a napon?</p>
<p>– Értem. Ők bebocsátották önt a czárhoz. És aztán?</p>
<p>– A czár kegyelmet adott Ghedimin Maximovics Ivánnak. Itt nálam
a kegyelmi parancsa.</p>
<p>– Ah, ön megmentette Ghedimin Ivánt a vesztőhelytől!</p>
<p>– Sőt még az ólombányáktól is. A czár kegyelmes volt őt
Tobolszkba száműzni a nyestvadászok közé. A hova rögtön indulni
fog.</p>
<p>– Remélem: gyalog?</p>
<p>– Nem. Saját szánkóján és egyedül.</p>
<p>– S ezt mind az ön szép fekete szemei vívták ki, szép
kisasszony? De álljunk meg még egy szóra! Mikor a czár ezt a
kegyelemparancsot aláirta, még nem volt tudomása róla, hogy a Zöld
könyv kézre került!</p>
<p>– Miféle Zöld könyv?</p>
<p>– Ah, szép istennő! Ön is a tudatlant akarja játszani? megbukik
e szerepben. S ezuttal csakugyan én fogom önt kifütyölni! Nem tudja
ön, hogy az ön roulettebankjának a titkos kulcsa a rendőrség kezébe
került.</p>
<p>– De tudom. Nos aztán?</p>
<p>– S ezuttal a rendőrséget nem lehet úgy bolonddá tartani, mint
tették én velem, mikor Turgenyeff Miklós azt <span class=
"pagenum"><a name="Page_447" id="Page_447">-447-</a></span> mondá:
«Je suis un president sans phrases, messieurs, faites vos jeux!» A
Zöld könyvet megtalálták.</p>
<p>– Én úgy tudom, hogy találtak egy sárga könyvet.</p>
<p>– És abban az összeesküvők nevei voltak az alkotmány alá irva,
és a lázadási tervek mind!</p>
<p>– Abban a könyvben voltak feljegyezve azoknak az uraknak a
nevei, a kik a roulettejátéknál a banknak adósai maradtak s
becsületbeli tartozásuk volt kiegyenlítetlen.</p>
<p>– Jól játsza ön a komédiát, kisasszony, nagyon jól, hanem azért
mégis ki lesz ön fütyölve. Hisz az irott betük önök ellen fognak
vallani.</p>
<p>– Azok nem fognak senki ellen vallani. Én, tudva azt, hogy a
roulettejáték tiltva van, minthogy a rejteket fel nem nyithattam, a
kulcslyukon keresztül teletöltöttem azt választóvizzel. S a kik a
«sárga» könyvet megkapták, egy betüt sem találtak annak a lapjaira
irva, az mind eltünt onnan. Jelen voltam, mikor felbontották. Semmi
irás nem maradt ott.</p>
<p>E szókra nagyot csörrent valami. Iván csapta össze lánczait, a
mik kezeire voltak verve.</p>
<p>Galban lovag tombolt dühében.</p>
<p>– Ön igazán a pokol szülötte, Ilmerinen Zeneida! Ön ezzel a
dæmoni ötletével tízezer gonosztevő összeesküvőt mentett meg a
vérpadtól és Szibériától!</p>
<p>– Számítsuk hozzá a családjaikat is, s mondjuk, hogy
százezeret.</p>
<p>– Ily gonoszságra csak asszony képes! S ön ezt nekem meg meri
mondani?</p>
<p>– Mit törődöm én önnel? Nekem levelem van a czártól, mely
szabadságot ád odamennem e szomoru országból, a hová nekem
tetszik.</p>
<p>Galban lovag, a mint azt látta, hogy ez a nő túl van azon a
körön, a melyben őt ostorával elérheti, vissza akart térni franczia
udvariasság mázával bevont szerepébe. <span class=
"pagenum"><a name="Page_448" id="Page_448">-448-</a></span></p>
<p>– Nagyon sajnálni fogja a szentpétervári világ, kisasszony, hogy
önt elveszíti, a mai búcsúelőadás után! S hova fog ön menni, ha
szabad kérdenem? miután a rendőrséget tudósítanom kell felőle, hogy
önt szabadon engedje távozni.</p>
<p>– Hát hová mennék? A hová az én uramat viszik. Tobolszkba!</p>
<p>– Hogyan? Ön követni akarja Ghedimin Ivánt Szibériába?</p>
<p>– Hát hogyne? Én nem voltam neki felesége, hogy nyomoruságában
elválhassak tőle; én csak szeretője voltam, én nem hagyhatom
el.</p>
<p>Azzal odament a meglánczolt rabhoz s felvette a kezébe a
lánczáról a rajta nehezedő vasgolyót. Az volt az ő menyasszonyi
hozománya.</p>
<p>– Mehetünk, uram.</p>
<p>Iván e pillanatban fölemelte büszkén a fejét, és arcza
ragyogott. Ez a rabbá nyirt fej az lett, a minek előbb kellett
volna lennie. Egy büszke hős, egy szabadsághős szoborfeje! Ajkához
emelé lánczhordó kezével a hölgy kezét, s teljes, ép, érczhangú
szóval kiálta fel:</p>
<p>– Köszönöm Istenem! Ma gazdagabbá tettél, mint voltam
valaha!</p>
<p>Zeneida odasimult a keblére és átölelé.</p>
<p>– Most már fütyölhet ön Galban lovag. A játéknak vége.</p>
<p>De Galbannak nem volt kedve azt tenni. Még az ő rossz szivét is
meghatotta ennyi nemesség. A négy gránátos is lehorgasztott fővel
állt ott, minden katona-regula ellen.</p>
<p>– De kisasszony! Hebegé a lovag. Gondolja ön meg, hogy mi lesz
önből, ha komolyan veszi ezen szörnyű elhatározást.</p>
<p>Zeneida odanézett Maximovics Iván szemeibe s egész lelke ott
volt e tekintetében.</p>
<p>– Leszek a névtelen embernek névtelen asszonya! Induljunk!
<span class="pagenum"><a name="Page_449" id=
"Page_449">-449-</a></span></p>
<p>A láncz csörrent minden lépés után. A magára hagyott szobában
nem hangzott más, mint a vén szolga zokogása a kürtőben.</p>
<p>Hanem a földön fekvő halott arczán mind elsimultak a ránczok.
Mosolygott…</p>
<hr class="tb" />
<p>Ilyen nagy vonásokkal rajzolt alakok számosan fordulnak elő a
történelmi nagy korból. Így követte Trubeczkoi herczeget a névleges
dictatort, ifjú neje Siberiába, így a két Muravieffet és Nariskint.
Rylejeff özvegye visszautasította büszkén a kegydíjat, a mit
számára a czár rendelt. Egy fiatal nevelőnő, ki egy orosz herczeg
iránti szerelmét el tudta rejteni szívében, a míg az magasan állt
fölötte, mikor az itélet azt szibériai rabszolgává degradálta,
akkor megvallotta az ifjú szülőinek szerelmét s a rabszolgának neje
lett s vele ment a száműzetésbe. Hanem aztán az ellenkező alakokat
is épen ily merész vonásokkal rajzolta a korszak. Odojeffszki
herczeget a hid alatti búvhelyén saját rokonai árulták el, s
azoknak az úrnőknek a nevei is szép sort képeznek, a kik azon a
napon, a melyen a gyászos menet elindult Szibéria felé rokonaikkal,
testvéreikkel: a téli palotában Ghedimin Corinthiának nyujták
kezeiket a contratáncz alatt.</p>
<hr class="chap" />
<div class="chapter"></div>
<p><span class="pagenum"><a name="Page_450" id=
"Page_450">-450-</a></span></p>
<h2>EPIZODOK.</h2>
<h3>A MEGMENTETT KÖLTŐ.</h3>
<p>A lázadás teljesen leveretett. A felkelők utolsó csapatja
Jakuskin vezetése mellett egy palotába vette be magát s azt
eltorlaszolva, védte a kétségbeesés heroismusával; míg minden
oldalról rá nem törtek s ezzel a szentpétervári kisérletnek vége
volt.</p>
<p>Hasonló balsiker fogadta a déliek fölkelését.</p>
<p>A két Muravieff Apostol<a name="FNanchor_3" id=
"FNanchor_3"></a><a href="#Footnote_3" class="fnanchor">3)</a>
testvért, mikor már el voltak fogva, az «egyesült szlávok»
republikánus szövetségéhez tartozó tisztek kiszabadíták, s arra
azok a katonaság élére állva, kikiálták a köztársaságot
Wassilkoffban. Az ottani pópa megáldotta zászlóikat. De az áldásnak
nem volt foganatja. A katonák nem bánták, ha köztársaság lesz, de
hát ki lesz benne a czár? Mert czár csak kell a köztársaságnak
is.</p>
<p>Az ustinofkai halmokon vannak eltemetve. Ott lőtték őket rakásra
kartácsokkal s gázolták a paripák alá; a sírhalom fölé, mely
tetemeiket rejti, van emelve egy bitófa. Az az ő síremlékük.</p>
<p>Az északi szövetség halottainak ilyen emlék sem jutott. Őket még
a harcz éjjelén beeregették a Néva jegén vágott lékekbe, s a folyam
öt hónapig befagyva marad.</p>
<p>Jakuskin foglyul esett, hanem a börtönben összezúzta a fejét, a
kőfalhoz vágva.</p>
<p>Puskin csodamódra menekült meg. <span class="pagenum"><a name=
"Page_451" id="Page_451">-451-</a></span></p>
<p>Ezt a csodát két asszonyszív vitte véghez, mely úgy tudott
megosztozni az ő iránta való szerelemben, hogy mind a kettő
megtartsa őt az életnek.</p>
<p>A Galban lovag birtokára tett kitérés után elkésett a végzetes
napra való megjelenésről. Csarszkoje Zelón innen kidőltek a lovai
az erőltetett sietségtől, s ott az útfélen találkozott össze a
szemközt jövő Battenkoffal, a ki már a szentpétervári mészárlásból
menekült: attól megtudta, hogy minden el van veszve már, Ghedimin
herczeg Szibériába száműzve, a hova Zeneida önkényt követi.</p>
<p>Puskin visszafordulhatott a feleségéhez. Nincs már Eleutheria
többé. Eltemették.</p>
<p>Senki se foghatta rá, hogy részese volt a szabadságkivívó
szövetségnek. Az ő neve is ott volt a tízezer között, a kiket egy
komédiásné «pokolbeli» ötletével a vérpadtól és Szibériától
elrabolt.</p>
<p>Volt azután elég zord idő, a mit Puskin muzsája úgy
szeretett.</p>
<p>S hogy egészen az övé lehessen, a muzsájáé, Bethsába is itt
hagyta őt.</p>
<p>Elment találkozni Zsófiával.</p>
<p>Nem állhatta ki ezt a hideg börtönvilágot.</p>
<p>Puskin aztán egyedül maradt puszta kastélyában, nem volt
senkije, csak a vén Helenka, annak olvasta fel a verseit.</p>
<p>A másik év tavaszán parancsot kapott Miklós czártól, hogy
jelenjen meg előtte Szent-Pétervárott.</p>
<p>Elfogott barátait akkor végzék ki.</p>
<p>Az is nagy jelenet volt! Hugo Victor tolla kellene hozzá azt
leirni, mikor a kivégzés pillanatában az egész nagy
vérpad-alkotvány összeomlott, s elitélteket, hóhérokat, birákat,
mind maga alá temetett.</p>
<p>Ekkor hivatta a czár Puskint színe elé.</p>
<p>Puskin gyászt viselt.</p>
<p>– Kit gyászolsz? kérdé tőle a czár.</p>
<p>– A feleségemet. <span class="pagenum"><a name="Page_452" id=
"Page_452">-452-</a></span></p>
<p>– Tehát nem a barátaidat, a kik meghaltak? Valld meg! Ha itt
lettél volna Szent-Pétervárott, melyik részre álltál volna?</p>
<p>Puskin a nyakán érzé a pallos hideg élét.</p>
<p>Szabad-e az ilyen kérdésre hazudni?</p>
<p>Az egész világ ethikája szerint szabad is, szokás is. Az
összeesküvő nem tartozik saját maga ellen vallani, nem tartozik
elismerni azt, a mit be nem bizonyíthatnak rá, nem tartozik előadni
azt, a mi a szivében van.</p>
<p>És mégis Puskinnak nem tudott kijönni ez a hazug szó az ajkán.
Az ész diktálta, de a büszke szív útját állta annak.</p>
<p>– Ha itt lettem volna, felelt a czárnak, én is ott lettem volna
a barátaim oldalánál.</p>
<p>– Szeretem, hogy így válaszoltál, mondá erre a czár. Én most
Nagy Péter czár korát akarom megiratni, s keresek egy embert hozzá,
a ki tud költeni, de nem tud hazudni. Rátaláltam. Te rád bízom e
kornak megirását. Eredj haza és fogj hozzá. S a mit ezentul irni
fogsz, annak mindig én magam leszek a censora.</p>
<p>Így szabadult meg a végzetes catastrophából a költői alakok
egyik legfényesebbike.</p>
<p>A «Medvesonkában» az igaz, hogy ezért proscribálták, mint
hazaárulót. (Mert ha a titkos társulatok mind elvérzettek is, a
medvesonkai megmaradt és az nem szünt meg a szabadságért tovább is
inni.)</p>
<h3>GHEDIMIN ÉS ZENEIDA.</h3>
<p>Ghedimin, ha nem is herczeg, de igazán boldog ember lett
Tobolszkban.</p>
<p>Öt gyermeke született ott, mind fiu. Azok sem herczegek, hanem
ki timár, ki szücsmester, de jól megy a dolguk s nem tudnak semmit
a szentpétervári palotáról.</p>
<p>Ez ugyan prózai vég. De nem lehetett elhallgatnunk, mert úgy van
s nem áll egyedül. Hány herczegi család <span class=
"pagenum"><a name="Page_453" id="Page_453">-453-</a></span> ivadéka
cserzi ott a bőrt és nyúzza a hermelint, a mit az ősei viseltek
egykor.</p>
<p>A három Turgenyeff testvér legidősebbike, Turgenyeff Miklós, ki
amaz emlékezetes gyülésben elnökölt, daczára annak, hogy a kitörés
alkalmával külföldön volt, halálra és vagyonvesztésre lett itélve.
Az egyik öcscse Sergius, a mint ezt meghallotta, abban a perczben
megszakadt a szive keservében. A másik öcscse pedig, Sándor, utána
ment elitélt bátyjának, s megosztotta vele a saját vagyonát. Ilyen
szivek is teremnek a jég hazájában!</p>
<h3>CONSTANTIN REGÉJE.</h3>
<p>Krizsanovszkinak nagyon igaza volt, a mikor azt mondá, hogy a
lengyeleknek semmi okuk sincs a maguk sorsát az orosz
szabadságharczosok terveibe beilleszteni.</p>
<p>A lengyel népnek nem kellett már azt magyarázni, hogy mi az a
Constitutio?</p>
<p>Hanem az is igaz, hogy a lengyelekre nézve Constantin felesége
csaknem az volt, a mi a Constitutio. Ő volt rájuk nézve a
gondviselés. A minden rosszat jóvá tevő, a haragszelidítő,
büntetéselfordító, az áldástervező gondviselés.</p>
<p>A hirhedett «nyepozvolim» (nem akarom!) nem fordította meg
annyiszor a lengyel királyok akaratát, mint az alkirályét ez a
szelid szó: «én így szeretném».</p>
<p>Mikor aztán meg volt érve az idő és alkalom, rendbe volt szedve
a szükséges erő, akkor egyszer teljes, országrendítő hatalmában
állt föl az egész nemzet. Öt hónapra X-ik Károly futamodása után
Párisból.</p>
<p>Egy éjjel a lengyel ifjak betörtek a Belvedere kapuján s egész a
nagyherczeg hálószobájáig hatoltak fegyveres kézzel.</p>
<p>De előbb Johanna szobáján kellett keresztül törniök.</p>
<p>A nő fölriadt álmából, mikor már a tőrök a szive fölé voltak
emelve: «egy hangot se ejts!» <span class="pagenum"><a name=
"Page_454" id="Page_454">-454-</a></span></p>
<p>– Mit! kiálta fel a hölgy. A lengyel orgyilokhoz nyult!
Gyalázat!</p>
<p>S azzal félrecsapva a fölemelt tőrt, kiugrott az ágya tulsó
felén, s átrohant a férje szobájába. Meg sem érezte, hogy egy
tőrszúrás a hátába hatolt. A szőnyegajtót, melyen át menekült,
hirtelen bereteszelé, s azzal a mélyen alvó alkirályhoz futott:</p>
<p>– Ébredj! Ránk törtek.</p>
<p>– Mit? Orgyilkosok? kiált az alkirály, fegyvereihez kapva.</p>
<p>– Nem orgyilkosok! szólt a nő, büszkén palástolva szégyenét.
Hanem szabadsághősök. A lengyel nép föltámadt ellened.
Menekülj.</p>
<p>– Mit? A lengyel nép föltámadt? S te, a lengyel leány, nem a
néped mellé állsz, hanem engemet védsz? Csoda ez!</p>
<p>– Férjem. Szeretlek. Megszabadítalak.</p>
<p>Azzal a férje szobájában egy szögletben megnyomva egy rugót,
feltárta a rejteket, a min keresztül az ősz Krizsanovszki odajárt
hozzá, s a miről Constantinnak tudomása sem volt.</p>
<p>– Siessünk. Ez a lépcső a kertajtóhoz vezet.</p>
<p>A szőnyegajtó vassal volt bélelve, a megrohanók nem birták azt
betörni. Johanna is hirtelen öltönyt kapott magára s eltitkolá,
hogy meg van sebesülve.</p>
<p>Sietve vitte kézen fogva férjét az ismerős rejteken át a kerti
alagut ajtajáig.</p>
<p>Meg voltak menekülve, de csak rövid időre.</p>
<p>A közel Varsóból áthangzott a félrevert harangok kongása. Ott a
fölkelés már diadalmaskodott.</p>
<p>A Lazienka falán kívül czirkált egy dzsidás lovas. Azt odakiáltá
a nagyherczeg s leszállítá a lováról. Arra aztán felült maga, s
Johannát odaemelve maga elé a nyeregbe, menekült tova.</p>
<p>Hanem a dzsidás sietett tudatni az alkirály menekülését a
felkelőkkel, s azok utána eredtek. <span class="pagenum"><a name=
"Page_455" id="Page_455">-455-</a></span></p>
<p>Egy ulán-szakasz utolérte a menekülőket a bjelogrodi erdők
alatt. Az egy lónak nehéz volt a kettős teher.</p>
<p>A csapat vezére maga volt Krizsanovszki.</p>
<p>Mikor férjét utolérték, Johanna átölelte őt.</p>
<p>– Csak testemen keresztül juthattok az övéhez!</p>
<p>Krizsanovszki hüvelyébe dugta kardját.</p>
<p>– Legyen úgy. A «te» férjedet ne bántsa senki. Mi védkiséretül
fogunk szolgálni Constantinnak.</p>
<p>És maga a lengyel lovas-csapat kisérte el a menekülő alkirályt a
táboráig, mely épen hadgyakorlatokra volt összegyülve.</p>
<p>Ellensége védte a futót.</p>
<p>S a nemeslelküség is ragály. Nem mindig, de néha elragad.</p>
<p>Constantin, táborába érve, tudta csak meg, hogy Johanna sebet
kapott, az ő életét védve. Ez nagyon hatott kedélyére.</p>
<p>Csak a mély elérzékenyülés teszi felfoghatóvá, hogy egy orosz
nagyherczeg, egy alkirály, egy hadvezér arra a monstruosos
nagylelküségre vetemedjék, hogy táborába érve, azt mondja a
hadirendbe felállított katonáinak:</p>
<p>– A ki lengyel, s jobban szereti a hazáját, mint engemet, váljon
ki és menjen el innen!</p>
<p>S elbocsátá zászlóstul, fegyverestül a lengyel ezredeket, a mik
parancsa alatt voltak, mind. S akkor a megmaradt orosz sereggel
kitakarodott Lengyelországból. Hazavitte az oroszokat
Oroszországba.</p>
<p>Lehetett egy ilyen szörnyeteg nagylelküséget megbocsátani?</p>
<p>Soha!</p>
<p>Constantin, mire táborával Minszkbe ért, hirtelen meghalt.</p>
<p>Ki ölte meg?</p>
<p>No hát ki? A zöld szemű ember. Csakhogy ezuttal nem a Tsatir
Daghi, hanem a Ganges-parti. A cholera.</p>
<p>Azt mondják, hogy el is temették. Azt mondják, hogy <span class=
"pagenum"><a name="Page_456" id="Page_456">-456-</a></span> oda
tették le a koporsóját a szentpétervári Péter-Pál templom
sírboltjába.</p>
<p>Csakhogy ezt a nép nem hitte el.</p>
<p>A népmonda azt beszéli, hogy elfogták őt és elvitték a szent
szigetekre.</p>
<p>Egy évben parasztlázadás tört ki s a vezetőről azt kiáltották
ki, hogy az Constantin. A zendülés nagy mérveket öltött. Leverték;
de a vezért nem birták kézrekeríteni, a nép úgy elrejté azt.</p>
<p>S még most is hiszik, hogy Constantin herczeg él.</p>
<p>A lappon halászok, mikor éjjelenkint csónakaikkal a Solevecski
zárda körül kalandoznak, gyakran látnak ott a holdvilágnál a
bástyafokon sétálni egy ősz alakot, a kit közelbül fegyveres őr
kisér s a ki összetett kezeit fölemelve az égre, imádkozni látszik.
Azt suttogják egymás között, hogy ez a rejtélyes foglya a szent
szigeteknek, az eltünt Constantin. Pedig majd negyven éve már
annak.</p>
<p class="center">*</p>
<p>A hó messze beteríti a vidéket; az utakat se látni. Szürke,
ólomnehéz égmennyezet borul a láthatárra. Minden elcsendesült.</p>
<p>Hanem a mély hó alatt most is zöldül még valami, a minek a
gyökere nem vész ki soha.</p>
<hr class="chap" />
<div class="chapter"></div>
<p><span class="pagenum"><a name="Page_457" id=
"Page_457">-457-</a></span></p>
<h2>TÖRTÉNELMI JEGYZETEK.</h2>
<p>1. <i>Rózsák a hóban.</i> Lukasinszky, miután a legnagyobb
kínzásokkal sem lehetett tőle vallomást kicsikarni, nyomtalanul
eltünt; parasztok, kik abban a környékben laktak, a hol Constantin
a czárevics keresztülvonult, láttak egy embert, ágyulaffétára
kötözve, elhurczoltatni. Azt állítják, hogy ez volt a szerencsétlen
Lukasinszky. Az általa alapított «hazafi társaság» azonban annál
erélyesebben folytatta működését (Der russische Hof v. Jakob Magus
Crusenstolpe V. kötet). «Seisász» egy orosz vígjáték komikus
alakja, kiben a szolgálathűség van személyesítve. A század elején
nagy tetszéssel adták. V. ö. Dupré de Saint Maure «Le Theatre
russe» 1824.</p>
<p>2. <i>Nagyuri kedvtelés. Vadászat Sz-Pétervárott.</i> A czári
kegyencz a Czárszkóje Zélotól Szent-Pétervárig az utczán vadászott
végig s a vadászat alatt minden urasági hintónak, járműnek,
társzekereknek, sőt maguknak a postakocsiknak is meg kellett állni
s várni addig, míg a herczegi vadászatnak az utczán vége lett. Ez a
jelenet eltartott egy óráig. (Les mystéres de la Russie, par
Fréderic Lacroix.)</p>
<p>3. <i>Hadjárat egy asszony ellen. Az orosz és lengyel titkos
társulatok.</i> Neveik, czéljaik, működésük, a tagok fölvételi
módja leirva körülményesen Crusenstolpe «Der russische Hof» művében
V. kötet.</p>
<p>4… <i>Két zenészeti irány harcza az orosz udvarnál</i> Cimerosa,
Pæsiello, Salvini Fernando Cortez szerzője és Rossini között, egy
orosz udvarhölgy magánlevelében leirva 1824-ből, Dupré de Saint
Maure «Meurs russe» művében, I. kötet.</p>
<p>5… <i>Demidecemvirek.</i> Pál czár idejében minden orosz nemes
tartozott valami katonai tisztet viselni, csupán tíz fiatal
embernek volt megengedve, hogy a polgári osztályt képviseljék; ezek
az udvari levéltárban lettek alkalmazva s ott régi okiratok
<span class="pagenum"><a name="Page_458" id=
"Page_458">-458-</a></span> másolásával foglalkoztak. Gúnynévvel
«demidecemvirek»-nek hívta őket a társaság. Ezek között volt
Turgenyeff Miklós mint húsz éves ifju. Ő hozta hírül Pál czár
halálát a többi kilencz társnak, a mire azonnal szétfutott mindenki
s nem másolt több ócska okiratot; csupán a hirmondó maga, ki
elsőrendű történetiró lett később, elbeszélésünk korszakában.</p>
<p>6. <i>Az orosz szinészet</i> 1824-ben. Saint Maure azt írja,
hogy az orosz szinházaknál a füttyöt a sziszegéssel szokták
helyettesíteni. Azon időben minden nagy földesúr tartott
szinháztársulatot; egy különösen oly leleményes volt, hogy
ugyanazokkal a jobbágyaival reggel a szent misén énekeltette a
chorust, délben muzsikáltatott az ebéd felett s este eljátszatta
velük a «Les precieuses ridicules»-t s mind a három minőségben
megfeleltek a – parancsolatnak.</p>
<p>7. <i>A zöld könyv. Hannibál vére folyt Puskin ereiben.</i> Igen
is Hannibálé, de nem a carthagói vezéré, hanem egy felszabadult
északamerikai néger herczegé, a kinek Hannibál volt a neve s ki
Puskinnak valamelyik nagyanyját nőül vette. A regényben amúgy
szebben hangzik. (V. ö. Puskin életrajza Bodenstedttől.)</p>
<p>8. <i>Jakuskin.</i> Rylejeff azzal fenyegette Jakuskint (más
néven Jakubovicsot), hogy rögtön lelövi, ha le nem tesz a czár
élete elleni merényletről, ott az összeesküvők gyülésében. V. ö.
Crusenstolpe, der russische Hof.</p>
<p>9… <i>Krizsanovszki tiltakozása</i> a gyilkossági kisérlet ellen
a lengyelek nevében. – Ugyanott.</p>
<p>10… <i>Pestel terve</i>, a czári családnak Amerikába szállítása
iránt. – Ugyanott.</p>
<p>11. <i>Az általános respublika tervezete apró önálló
országokkal.</i> Ugyanott.</p>
<p>12… «<i>Un président sans phrase.</i>» Csupán e négy szót
hallhatta meg a betoppanó kém. S ez elég volt arra, hogy Turgenyeff
Miklóst, ki külföldre menekült, fej- és jószágvesztésre itéljék. E
hírre az egyik testvére azonnal szívszélhüdést kapott és meghalt. A
másik testvére pedig utána sietett s megosztá a vagyonát a
száműzött testvérrel, nem törődve az udvar haragjával. Ez volt
Turgenyeff Ivánnak, a világhírű szabadelvű regényirónak az atyja.
(Az 1825. forradalom áldozatainak felségsértési pöréből.)
<span class="pagenum"><a name="Page_459" id=
"Page_459">-459-</a></span></p>
<p>13… <i>Három napi teljes sajtószabadság Oroszországban.</i> «La
censure», Dupré de Saint Maure művében.</p>
<p>14. <i>A pézsmaszagtól a kátránybűzig.</i></p>
<p>… <i>A czár és a nagyherczegek elfogatási terve.</i> (V. ö.
Crusenstolpe: «Der Russische Hof» V. k.)</p>
<p>15… «<i>A katonák maguk raboltak éjjel az utczán.</i>»
Schnitzler utazási naplójában ezt irja: «Szent-Pétervár teli van a
legborzasztóbb hírekkel. Egy nevezetes személyt az utczán meg
akartak ölni; egy előkelő polgárt egész az ingeig kifosztottak
hazatértében. Tegnap reggel az utczán egy fejnélküli hullát
találtak. Ma a legnépesebb utczán feltörtek egy palotát
erőszakosan; még a templomokat is kirabolják, az egész
gonosztevővilág söpredéke látszik e szerencsétlen várost
elözönleni. A lakosok nem merik este elhagyni a házaikat.»
Crusenstolpe szerint Miloradovicsot vádolták azért, hogy nem ügyelt
fel rá, hogy a katonák éjjel ki ne járjanak a kaszárnyából.</p>
<p>Mikor megtudták, hogy e miatt a rendőrfőnök, Gorgolis leköszönt
s Chulken jött helyébe, a casinóban Nariskin herczeg vette a
kalapját s azt mondta: sietek haza eltorlaszolni az ajtókat és
ablakokat.</p>
<p>16… <i>Marat öcscse.</i></p>
<p>«Ide érkeztekor büszkén nevezte meg magát a rendőrség előtt,
hogy ő «Marat!» Ott arra kérték, hogy legyen szives valami más
okosabb nevet venni fel. Így vette fel a szülővárosa nevét. Nagyon
hiu volt rá, hogy ő a testvére Corday Charlotte hirhedett
áldozatának. Azt mindenkinek elmondta, hogy ő Marat testvére s
sokszor megjárta vele. Külömben franczia nyelvmester volt.» Dupré
de Saint Maure «Les gouverneurs, d’ enfants.»</p>
<p>17. «<i>Az űzött vad.</i>»</p>
<p><i>A zenekar.</i> Maga Catalani is azt mondta, hogy ennél szebb
éneket soha nem hallott. Les chantres de la Cour D. d’Saint Maure.
III.</p>
<p>18. <i>Nariskin Zsófia.</i> Der russische Hof. Crusenstolpe.</p>
<p>19. <i>Severin család.</i> Geheime Geschichte Russlands. –
Schnitzler.</p>
<p>20. <i>Constantin nagyherczeg alakjának leirása.</i></p>
<p>«Constantin testileg még rútabb volt az atyjánál. Ugyanaz a
kalmuk arczulata volt stb.» Phantasta és felfortyanó s legnagyobb
<span class="pagenum"><a name="Page_460" id=
"Page_460">-460-</a></span> mértékben brutális volt; de voltak jó
tulajdonai elrejtve a durva külső alatt. Der russische Hof.
Crusenstolpe.</p>
<p>21. <i>Constantin jellemzéséhez.</i></p>
<p>Egyszer a katonák mustrálásánál meglát egy ujonczot, a ki sírt.
Azért, hogy sírni mert, huszonöt kancsukát veretett rá. «Nézd,
mondá a büntetését kiállottnak, ez a derék legény, a pajtásod; ez
bezzeg nevet, mikor a szemem közé néz! Ez a jó katona. Hát te
legény, mit nevetsz olyan jóízűen?» – «Azt, hogy én még ilyen csúf
pofát, mint a tied, soha életemben sem láttam!» – S Constantin
adatott a goromba ficzkónak huszonöt – rubelt. De Custine. La
Russie.</p>
<p>22. <i>Marat jellemzéséhez.</i></p>
<p>A franczia forradalom alatt a kivándorolt főurakkal együtt jött
inas, lovász, kengyelfutó had elárasztá Oroszországot s miután ott
akkor nagy divat volt a fiatalságnak franczia nevelést adni,
valamennyi beállt az uraságokhoz – nevelőnek. Volt olyan, a ki
tanári állásra is folyamodott a középtanodákhoz s csak azon mult,
hogy el nem nyerte ez állomást, mert «Gymnase» helyett «Gil
Blase»-t írt a folyamodványában. «Les instuteurs.» Dupré de Saint
Maure.</p>
<p>23. <i>Constantin lemondása Grudzinszka Johanna miatt.</i></p>
<p>Die Geheime Geschichte Russlands von Schnitzler.</p>
<p>24. <i>A Napoleon cultus az orosz nép között.</i></p>
<p>«A szabad Oroszország.» – William Hepworth Dixon.</p>
<p>25. <i>Néva-áradás.</i></p>
<p>Les mysteres de la Russie.</p>
<p>26. <i>A czár mindenütt résztvett a mentés munkájában.</i></p>
<p>Der russische Hof. Crusenstolpe.</p>
<p>27. <i>Tarrakanoff herczegnő.</i></p>
<p>Állítólag Erzsébet czárnő leánya, Tarrakanoff herczegnő czím
alatt fölnevelve. Radzivill herczeg gyermekkorában elvitte Rómába,
azért, hogy később nőül vegye s II. Katalin ellen fölléphessen
vele. Katalin elkobzatta a herczeg birtokait s míg az visszatért
Oroszországba, hogy azokat visszanyerje, azalatt a czárnő kiküldte
Orloff herczeget Olaszországba, ki meg tudta nyerni az ifju
herczegnő szivét, s rávette, hogy esküdjék meg vele. A pap és a
násznagyok mind Orloff álczázott bérszolgái voltak. Így a herczegnő
a férjének vélt Orloffal hajóra szállt. Ott rögtön lánczraverték,
visszavitték Oroszországba s bezárták <span class=
"pagenum"><a name="Page_461" id="Page_461">-461-</a></span> az erőd
börtönébe. Ott aztán a Névának egy kiáradása alkalmával a börtönben
megfulladt. Még csak huszonkét éves volt.</p>
<p>Anecdotes historiques de l’amour. A Troyes. Névtelen
szerzőtől.</p>
<p>28. «<i>A czár sírt a romlás láttára.</i>»</p>
<p>Der russische Hof. Crusenstolpe.</p>
<p>29. «<i>A czár nem akart a görög szabadságharcz miatt háborut
kezdeni.</i>»</p>
<p>Alexander der erste von B. E. Lloyd.</p>
<p>30. «<i>A galamb az orosz nép szent madara.</i>»</p>
<p>A solovecski zárda leirása Hepford Dixontól.</p>
<p>31. «<i>Pálmakertek Szent-Pétervárott.</i>»</p>
<p>Moskau, Petersbourgh, par Dupré de Saint Maure.</p>
<p>32. «<i>Régi orosz esküvői szertartás.</i>»</p>
<p>La Russie historique etc. Piotre Artamoff.</p>
<p>33. «<i>Arakcsejeff kedvese, a volt markotányosné.</i>»</p>
<p>Der russische Hof. Crusenstolpe.</p>
<p>34. «<i>Szwache, a leányvásár.</i>»</p>
<p>Les mysteres de la Russie. Frederic Lacroix.</p>
<p>35. «<i>Orosz házastársak kelengyéje, vesszőcsomó, mit a
menyasszony ád a vőlegénynek.</i>»</p>
<p>La Russie historique. P. Artamoff és Mysteres de la Russie,
Lacroix.</p>
<p>36. «<i>Dubina.</i>»</p>
<p>Petersbourg, Moskau. Dupré de Saint Maure.</p>
<p>37. «<i>A kettős kiházasítás.</i>»</p>
<p>A «Mysteres de la Russie» szerzője közli az adatot.</p>
<p>Egy szép parasztleány, jobbágya egy előkelő úrnőnek, szerelmi
viszonyt kezdett egy szép jobbágylegénynyel. Rajtakapták őket a
találkozón, s arra az úrnő büntetésül a szép leányt kényszeríté
hozzá menni a legpiszkosabb és rútabb félbolondhoz, a legénynek
pedig nőül kellett venni a falu legrútabb banyáját, egy női
Quasimodót.</p>
<p>38. «<i>A korbácsolás.</i>»</p>
<p>Ha a földesúr meg akarja büntetni a jobbágyát, ráparancsol, hogy
vetkőzzék le egészen, s addig vereti azt, néha az egész családja
szemeláttára, a míg neki tetszik. Ha néha egy felnőtt leány, a kit
így meg akarnak verni, ellenkezni talál, akkor az apjának, a
testvérének, vagy ha nő, a férjének parancsolják, <span class=
"pagenum"><a name="Page_462" id="Page_462">-462-</a></span> hogy az
hajtsa rajta véghez a korbácsolást. S azok ezt természetesnek
találják.</p>
<p>Les mysteres de la Russie, Lacroix.</p>
<p>Clarke egy másik úrnőt ír le, ki a szolgáját keresztre
szegeztette ki s egy harmadikat, ki a jobbágyleányokat égő
parazsakon sétáltatta, meg egy negyediket, a ki a leányoknak a
meztelen bőrére hímzett selyemmel. Mind ugyanebből a
korszakból.</p>
<p>39. «<i>Arakcsejeff kedvesének meggyilkoltatása.</i>»</p>
<p>Crusenstolpe. Der russische Hof. És Les mysteres de la Russie,
Lacroix. Egyformán adja elő mindkettő.</p>
<p>40. «<i>A tábornok halálát hirdető ágyu.</i>»</p>
<p>Dupré de Saint Maure. Petersbourgh. Moskau.</p>
<p>41. «<i>Photios megtéríti Arakcsejeffet.</i>»</p>
<p>Der russische Hof. Crusenstolpe.</p>
<p>42. «<i>Nahum apó.</i>»</p>
<p>A szabad Oroszország, Hepforth Dixon.</p>
<p>43. «<i>A czár levele Photioshoz.</i>»</p>
<p>Der russische Hof. Crusenstolpe.</p>
<p>44. «<i>A czárnő és férje kibékülve.</i>»</p>
<p>Geheime Geschichte Russlands. Schnitzler.</p>
<p>45. «<i>Arakcsejeff boszuja a jobbágyain.</i>»</p>
<p>Der russische Hof. Crusenstolpe.</p>
<p>46. «<i>Puskin csak rossz időnél tudott költeni.</i>»</p>
<p>Életirása H. v. O.-tól. (Igazi nevét nem lehet megtudni.
Bodenstedt sem ismeri.)</p>
<p>47. «<i>A Masinkák ünnepe.</i>»</p>
<p>Bilder und Schilderungen aus allen Theilen des europäischen
Russland: H. v. Langenau.</p>
<p>48. «<i>Az üstökös.</i>»</p>
<p>Der russische Hof. Crusenstolpe.</p>
<p>49. «<i>A czár leányai hamvainál imádkozik.</i>»</p>
<p>Ugyanott.</p>
<p>50. «<i>Sándor czár útja éjjeli kivilágítással.</i>»</p>
<p>Les mysteres de la Russie. Lacroix.</p>
<p>51. «<i>Tagánrog lehetett volna az, a mi
Szent-Pétervár.</i>»</p>
<p>Alexander der Erste. B. E. Lloyd.</p>
<p>52. «<i>A Krim gyümölcsös kertjei.</i>»</p>
<p>Quatre mois en Russie. M. F. de Mely. <span class=
"pagenum"><a name="Page_463" id="Page_463">-463-</a></span></p>
<p>53. «<i>A czár álöltözetben a bakcsiszeráji könyforrásnál és a
török mecsetben.</i>»</p>
<p>Der russische Hof. Crusenstolpe.</p>
<p>54. «<i>Pestel összeesküvése elárulva.</i>»</p>
<p>Ugyanott.</p>
<p>55. «<i>A czár nem vett be orvosságot s nem hallgatott orvosi
tanácsra.</i>»</p>
<p>Geheime Geschichte Russlands, Schnitzler.</p>
<p>56. «<i>A czárné levele.</i>»</p>
<p>Ugyanott.</p>
<p>57. «<i>A Te Deummal kezdődött s Requiemmel végződött templomi
szertartás.</i>»</p>
<p>Der russische Hof. Crusenstolpe.</p>
<p>58. «<i>Elfelejtették a czár halálát hivatalosan közhirré
tenni.</i>»</p>
<p>Ugyanott.</p>
<p>59. «<i>A két nagyherczeg vetélkedése a korona fölött.</i>»</p>
<p>Ugyanott.</p>
<p>60. «<i>Constantin szavai a szász királynéhoz.</i>»</p>
<p>Ugyanott.</p>
<p>61. «<i>Derevaski Daloi.</i>»</p>
<p>Geheime Geschichte Russlands, Schnitzler.</p>
<p>62. «<i>Konstituczia! A czár felesége.</i>»</p>
<p>Der russische Hof. Crusenstolpe.</p>
<p>63. «<i>A czár a finn ezredhez.</i>»</p>
<p>Ugyanott.</p>
<p>64. «<i>A fölkelés leirása, Mihály nagyherczeg maga süti el az
első ágyút a fölkelők ellen.</i>»</p>
<p>Ugyanott.</p>
<p>65. «<i>Trubeczkói esete.</i>»</p>
<p>Ugyanott.</p>
<p>66. <i>A históriai Trubeczkóit nem kell összezavarni az egészen
költött alakkal, Ghediminnel.</i></p>
<p>67. «<i>A zöld könyv. Sárga könyv.</i>»</p>
<p>Crusenstolpe «zöld könyv»-nek nevezi, Lacroix «sárgának».
Mindakettő megegyezik abban, hogy az, mielőtt kézrekerülhetett
volna, megsemmisíttetett. Lacroix szerint egy fiatal nő, az
összeesküvő vezérek egyikének kedvese, semmisíté azt meg a kutatók
elől, a bezárt ládában, a mihez kulcs nélkül nem tudott hozzá
férni. <span class="pagenum"><a name="Page_464" id=
"Page_464">-464-</a></span></p>
<p>68. «<i>Czár kell a köztársaságnak.</i>»</p>
<p>Crusenstolpe. Russische Hof.</p>
<p>69. «<i>A kivégzések.</i>»</p>
<p>Ugyanott. Mikor Rylejeffel együtt az egész bitófa összeomlott,
azt mondá: «nekem már úgy látom, semmi sem sikerül, még a meghalás
sem!»</p>
<p>70. «<i>Puskin a czár előtt.</i>»</p>
<p>Névtelen életirója.</p>
<p>71. «<i>Constantin a lengyel forradalomban.</i>»</p>
<p>Crusenstolpe. Der russische Hof.</p>
<p>72. «<i>Constantin, mint népszerű kísértet.</i>»</p>
<p>La legende d’un grand duc. Hepfort Dixonnál.</p>
<p>73. «<i>Oroszországban ritkaság volt a párbaj e
korszakban.</i>»</p>
<p>Erről hosszasan ír a Les Mysteres de la Russie szerzője. Az
egész korszak alatt csak két párbajesetet jegyeztek fel az
évkönyvek. Az egyik egy ezredes és kapitánya között; ez is
szokatlan s a rendes párbaji szabályoktól eltérő. Kartávolságnyiról
lőttek egymásra, két pisztoly közül csak az egyik volt megtöltve
golyóra s sorshúzás döntötte el, hogy az melyiknek jusson? Az
ezredes esett el. A másik párbaj indoka szerelemféltés volt. Egy
főúr gyanakodott a nejére, hogy az a házi barátjával egyetért.
Egyszer este a vacsoránál a koppantóval eloltá a gyertyát (a főurak
asztalán is csak egy szál gyertya égett) s a míg az inas kiment a
gyertyát újra meggyújtani, a koppantóban maradt gyertyakorommal
bekente a száját s aztán a sötétben megcsókolta a felesége ajkait.
Mikor a gyertyát ismét visszahozták, a jó barát szája is kormos
volt. Ezért a kis gyertyahamuért verekedtek meg. S a férj lett az
áldozat. – Lacroix.</p>
<p>74. <i>Az orosz orvosokról.</i> La Russie, par marquis de
Custine.</p>
<p>75. <i>Az orosz gyógyszerészekről.</i> Les mysteres de la
Russie. Lacroix.</p>
<p>76. <i>A szentpétervári Jelagnaja-rész leirása.</i> Le Russie,
par m. d. Custine.</p>
<p>77. <i>A tábornok czombját keresztűlszúrta.</i> Le Russie, par
m. d. Custine.</p>
<p>78. <i>A czigányleányok táncza és éneke.</i> La Russie, p. m. d.
Custine. A hirneves utazó így írja le a czigányleányok énekét és
tánczát Nizsniben: «A czigánynők bájosak voltak, viseletük
<span class="pagenum"><a name="Page_465" id=
"Page_465">-465-</a></span> valami idegenszerűt kölcsönzött
alakjaiknak, tekintetükben varázs van; vonásaik és mozdulataik
kellemteljesek és megragadók. Egy szóval olyan alakok, mint Michel
Angelo Sybillái. Énekük ugyanaz, a mi a moszkvai czigányoké, de
kifejezésteljesebb és változatosabb. Azt mondják róluk, hogy
lelkükben büszkeség van; szenvedélyesek, de nem pénzért eladók s
gazdag ajánlatokat egész megvetéssel utasítanak vissza.</p>
<p>79. <i>A czár leányának tervezett házassága.</i></p>
<p>Akkor Zsófia tizenhét éves volt, s az első szerelem csendes
lángja égett tiszta szivében. Egy ifjú orosz volt az a szerencsés,
ki a czár helybenhagyásával a hűség fogadalmát vele kicserélheté.
Minden előkészület meg volt már téve a házassághoz, ámde a
menyasszonyi ékszer, a mit Páris első művésze készített, nem
ékesíté a menyasszonyt; mikor az megérkezett Szent-Pétervárra,
akkor ő már meghalt. – Der russische Hof, Crusenstolpe.</p>
<p>80. Nagyszámú katonatisztek, kik az összeesküvésbe
belekeveredtek, közkatonákká lettek lefokozva. Abba a zászlóaljba,
a melyet ők alkottak, sorozták be mindazokat az ifjakat, a kik
szabadelvű irányzatról voltak gyanusak. Ez a kis nyolczszáz főnyi
csapat, mind válogatott harczos és politikai elitélt abban a
hadtestben szolgált, mely az 1828-iki török háboru alatt Izmailoff
várát ostromolta. Mihály nagyherczeg vezényelte az ostromló
sereget. A mint a rés megnyittatott, a nagyherczeg az elitéltek
zászlóalja elé lovagolt, s azt parancsolta nekik, hogy ők menjenek
elől a rohamra. «Ime a pillanat itt van, mondá nekik, hogy
visszavívjátok az elvesztett becsületet a czár és a nemzet előtt.
Érdemeljétek ki a bocsánatot ma, diadallal tetézve zászlótokat!»
Azzal rohamra doboltak, s a zászlóalj megrohanta az ozman
sánczokat. Hanem a tört rés még nem volt megmászható, s bizonyos
halál volt annak megrohanása. A török sánczok alá érve, az orosz
hadak mind magukra hagyták a gyanusok zászlóalját, s azok közül egy
sem tért vissza onnan, a törökök mind levágták őket. Így szabadult
meg az orosz kormány egy csapással egy egész phalanxától azon
fiataloknak, kiknek eszméi nyugtalanítók.</p>
<p>Ez volt a «vége».</p>
<hr class="chap" />
<div class="chapter"></div>
<p><span class="pagenum"><a name="Page_466" id=
"Page_466">-466-</a></span></p>
<h2>A CZIGÁNYLEÁNY.</h2>
<p class="center">Elbeszélő költemény Puskin Sándortól.<a name=
"FNanchor_4" id="FNanchor_4"></a><a href="#Footnote_4" class=
"fnanchor">4)</a></p>
<div class="poem">
<h4>I.</h4>
<div class="stanza"><span class="i0">Czigánycsoport lármázva
bandukol<br /></span> <span class="i0">Végig a besszarábi
pusztaságon.<br /></span> <span class="i0">Ott alszik a rongyos
sátor alatt,<br /></span> <span class="i0">A vízparton, a zöld
mezőn.<br /></span> <span class="i0">Szabadságvágya
egyezik<br /></span> <span class="i0">Jó kedvivel, jó
álmival;<br /></span> <span class="i0">A rozzant kordéhoz
közel,<br /></span> <span class="i0">Mit a ponyva félig takar
csak,<br /></span> <span class="i0">Ég a tűz. A család
sütkérez.<br /></span> <span class="i0">A «turcsik» ott legelnek a
gyepen.<br /></span> <span class="i0">Sátor mögött láncz nélkül
hentereg<br /></span> <span class="i0">Az engedelmes
medvepár.<br /></span> <span class="i0">Jámbor czigány munkás
zajától<br /></span> <span class="i0">Élénkül a sík
pusztaság,<br /></span> <span class="i0">Asszony dalol, gyermek
zsivajg,<br /></span> <span class="i0">S az üllőn csattog a
pöröly.<br /></span> <span class="i2">S leszáll majd rá az álom
csendje<br /></span> <span class="i0">A bujdosó
karavánra.<br /></span> <span class="i0">Ebugatás,
lónyerítés<br /></span> <span class="pagenum"><a name="Page_467"
id="Page_467">-467-</a></span> <span class="i0">Hangzik a csendben
néha, néha.<br /></span> <span class="i0">A tüzek is kialva
mind.<br /></span> <span class="i0">Béke uralg. A fényes
hold<br /></span> <span class="i0">Ragyog le a derült
magasból.<br /></span> <span class="i0">Egy ősz marad csak ébren
sátorában,<br /></span> <span class="i0">Guggolva a parázs
előtt,<br /></span> <span class="i0">Melengetve
tenyereit,<br /></span> <span class="i0">S kibámul a nagy
pusztaságba,<br /></span> <span class="i0">Melyet az esti köd
bevon.<br /></span> <span class="i0">Ifjú leány ott kinn
bolyong<br /></span> <span class="i0">A puszta sík fenyéren
még.<br /></span> <span class="i0">Vadonszabadsághoz szokott
ő,<br /></span> <span class="i0">S akkor jön meg, mikor
akar.<br /></span> <span class="i0">Már éjjel is lesz, lám a hold
is<br /></span> <span class="i0">Elbuvik a felhők közé<br /></span>
<span class="i0">S Szemfira még se jő haza.<br /></span>
<span class="i0">Meghűlt már rég az estebéd,<br /></span>
<span class="i0">Az ősz apa sovány falatja.<br /></span>
<span class="i0">De most csak ő jön! Lépteit<br /></span>
<span class="i0">Kiséri egy ifjú a pusztán,<br /></span>
<span class="i0">Idegen a czigány előtt.<br /></span> <span class=
"i0">«Nézd, szól a lány, itten hozok<br /></span> <span class=
"i0">Apám egy vendéget neked,<br /></span> <span class="i0">Itten
találtam őt a pusztán<br /></span> <span class="i0">S meghittam a
mi sátorunkba.<br /></span> <span class="i0">Saját szabad
kivánatából<br /></span> <span class="i0">Czigány akar lenni
velünk.<br /></span> <span class="i0">Őt törvény üldözi, én védem
őt.<br /></span> <span class="i0">És hű barátnéja
leszek.<br /></span> <span class="i0">Alékonak hívják.
Fogadja,<br /></span> <span class="i0">Hogy engem mindüvé
követ.<br /></span> <span class="label">Öreg.</span> <span class=
"i0">Örülök rajta. Hát maradj<br /></span> <span class=
"i0">Vendégül sátorunkba reggelig,<br /></span> <span class=
"i0">Maradj aztán is, hogy ha néked<br /></span> <span class=
"i0">Ugy tetszik. Mindig szivesen<br /></span> <span class=
"i0">Megosztom véled kenyerem<br /></span> <span class=
"pagenum"><a name="Page_468" id="Page_468">-468-</a></span>
<span class="i0">És rongyos ponyvasátorom.<br /></span>
<span class="i0">Maradj velünk s osztozz velünk<br /></span>
<span class="i0">A bujdosóknak kincsein.<br /></span> <span class=
"i0">Szegénység és szabadság kincseink.<br /></span> <span class=
"i0">Holnap hajnalban – itt a kordé!<br /></span> <span class=
"i0">Velünk együtt utazhatol.<br /></span> <span class=
"i0">Válaszsz mesterséget magadnak.<br /></span> <span class=
"i0">Foldozhatsz üstöt, mint kovács,<br /></span> <span class=
"i0">Vagy járhatsz, hogyha jobban tetszik, a<br /></span>
<span class="i0">Falukra medvetánczhoz énekelni.<br /></span>
<span class="label">Aleko.</span> <span class=
"i2">Maradok.<br /></span> <span class="label">Szemfira.</span>
<span class="i2">Így, most már enyém lesz!<br /></span>
<span class="i0">Ki üzheti most tőlem el?<br /></span> <span class=
"i0">De már késő az éj. A hold<br /></span> <span class=
"i0">Letünt. Éj szállt le a mezőkre.<br /></span> <span class=
"i0">Álmos vagyok, majd eldülök.<br /></span></div>
<p class="center">*</p>
<div class="stanza"><span class="i0">Virrad, halkan setteng
neszelve<br /></span> <span class="i0">A vajda a sátor
körül.<br /></span> <span class="i0">«Szemfira. Kelj már! Süt a
nap!<br /></span> <span class="i0">Héj vendég! Ébredj!
Keljetek<br /></span> <span class="i0">A «pelyhes» ágyból
gyermekek!<br /></span> <span class="i0">A sátort bontják, nagy
zsibongva<br /></span> <span class="i0">Verődik össze a
csoport.<br /></span> <span class="i0">Mozgásba jön egyszerre
minden,<br /></span> <span class="i0">A laptikák
nyikorgnak.<br /></span> <span class="i0">A horda átvonul a
pusztán.<br /></span> <span class="i0">A rajkók a kosárban a
szamár<br /></span> <span class="i0">Két oldalán. A
férfiak,<br /></span> <span class="i0">Testvérek, lányok,
asszonyok,<br /></span> <span class="i0">A véne, ifja mind
siet<br /></span> <span class="i0">Egymás nyomát taposva,
zsörtölődve<br /></span> <span class="i0">S czigány-nótákat
énekelve,<br /></span> <span class="i0">A mikbe
medvemorgás<br /></span> <span class="i0">És lánczcsörömpölés
vegyül.<br /></span> <span class="pagenum"><a name="Page_469" id=
"Page_469">-469-</a></span> <span class="i0">A tarkabarka rongyok,
foltok,<br /></span> <span class="i0">S a meztelen purdék,
dádék,<br /></span> <span class="i0">A csaholó
kuvaszhad,<br /></span> <span class="i0">Hegedüszó,
keréknyikorgás<br /></span> <span class="i0">Egymással
összezagyvalítva.<br /></span> <span class="i0">Vad és szegény, de
gondtalan<br /></span> <span class="i0">És életpezsgő
zürzavar<br /></span> <span class="i0">Távol a sápadt
kéjmámortól,<br /></span> <span class="i0">S az élet lomha
unalmától,<br /></span> <span class="i0">S egyhangú, mint a rab
dala.<br /></span></div>
</div>
<div class="poem">
<h4>II.</h4>
<div class="stanza"><span class="i0">Aggódva néz körül az
ifjú.<br /></span> <span class="i0">Még pusztább lesz a róna
egyre.<br /></span> <span class="i0">A bánat mély forrását
még<br /></span> <span class="i0">Retteg magában
felfedezni.<br /></span> <span class="i0">Ő most a szabad föld
fia,<br /></span> <span class="i0">Ott áll mellette
Szemfira.<br /></span> <span class="i0">A délsugárban ott
ragyog<br /></span> <span class="i0">Fölötte a derült
nap.<br /></span> <span class="i0">Mi bántja hát az ifjú
szívét?<br /></span> <span class="i0">Mi gond kinozza őt
ilyenkor?<br /></span> <span class="i2">Az Istennek
madarkája<br /></span> <span class="i4">Életgondot nem
tanul.<br /></span> <span class="i2">Nappal a fészkét
csinálja<br /></span> <span class="i4">S alszik benn
gondatlanul.<br /></span> <span class="i2">Míg a nap süt, minden
reggel<br /></span> <span class="i4">Isten szava kelti
fel,<br /></span> <span class="i2">Dalol a
madársereggel<br /></span> <span class="i4">Tavasz virág
keltivel.<br /></span> <span class="i2">Forró nyárnak jő
nyomába<br /></span> <span class="i4">Ködös ősz, deres
határ,<br /></span> <span class="i2">Tengeren át más
hazába<br /></span> <span class="i4">Repül a dalos
madár!»<br /></span> <span class="pagenum"><a name="Page_470" id=
"Page_470">-470-</a></span></div>
</div>
<div class="poem">
<h4>III.</h4>
<div class="stanza"><span class="i0">Miként a gondtalan
madár,<br /></span> <span class="i0">A számüzött
menekülő<br /></span> <span class="i0">Nem ismer csendes nyugvó
fészket.<br /></span> <span class="i0">Nem tartozik már
senkihez.<br /></span> <span class="i0">Mindegy az út: fel, vagy
alá,<br /></span> <span class="i0">Ott alszik, hol az éj
eléri.<br /></span> <span class="i0">Ha megvirradt, úgy éli
át,<br /></span> <span class="i0">Hogy Isten adja, a
napot.<br /></span> <span class="i0">Világ zaja meg nem
zavarja<br /></span> <span class="i0">Az ő lelkének mély
nyugalmát,<br /></span> <span class="i0">A bűbájos dicsőség
csillaga<br /></span> <span class="i0">Egykor felé is
ragyogott,<br /></span> <span class="i0">Csábítva; – őt is
csalogatta<br /></span> <span class="i0">A dobzódás, a kényelem,
–<br /></span> <span class="i0">Az ő fejét is
fenyegette<br /></span> <span class="i0">Az elvonuló zivatar.
–<br /></span> <span class="i0">De mit törődött ő
ezekkel?<br /></span> <span class="i0">Verőfénynyel, vagy
zivatarral? –<br /></span> <span class="i0">Ő él daczolva
végzetével<br /></span> <span class="i0">S tagadva a sorsnak
hatalmát.<br /></span> <span class="i0">Vaksorsnak az ember
fölött!<br /></span> <span class="i0">De jaj! hogy játszik
lelkivel<br /></span> <span class="i0">A szenvedély. Hogy főnek,
forrnak<br /></span> <span class="i0">Keblében kinzó
habjai!<br /></span> <span class="i0">Elaltatád őt? Ah,
megint<br /></span> <span class="i0">Fölébred az; várhatsz
reá.<br /></span></div>
</div>
<div class="poem">
<h4>IV.</h4>
<div class="stanza"><span class="label">Szemfira.</span>
<span class="i0">Oh, mondd barátom, bánod-e már<br /></span>
<span class="i0">Hogy mindent elvetél magadtól?<br /></span>
<span class="label">Aleko.</span> <span class="i0">Hát mit vetettem
el?<br /></span> <span class="label">Szemfira.</span> <span class=
"i0">Nem értesz engemet talán?<br /></span> <span class="i0">Az
emberek honát: a várost.<br /></span> <span class=
"pagenum"><a name="Page_471" id="Page_471">-471-</a></span>
<span class="label">Aleko.</span> <span class="i0">Mit bánnék
rajta? – Oh, ha tudnád<br /></span> <span class="i0">Képzelni a
nagy városoknak<br /></span> <span class="i0">Nyomasztó rabbátartó
kényszerét!<br /></span> <span class="i0">A hol csoportban
elfalazva<br /></span> <span class="i0">Az emberek egy reggelen
sem<br /></span> <span class="i0">Szihatják a szabad
leget<br /></span> <span class="i0">S a pázsit
tavaszillatát.<br /></span> <span class="i0">Szégyenli e nép a
szerelmet is.<br /></span> <span class="i0">Szabadságát eladja ez
galádul,<br /></span> <span class="i0">Bálvány előtt fejét a porba
hajtja<br /></span> <span class="i0">S koldul magának pénzt és
lánczokat.<br /></span> <span class="i0">Hát mit veték el?
Aggodalmakat,<br /></span> <span class="i0">Az áruló
barátokat,<br /></span> <span class="i0">Előitéletek
nyomását,<br /></span> <span class="i0">Egymást kitúró
tömeget;<br /></span> <span class="i0">S tán szégyenteljes
ragyogást.<br /></span> <span class="label">Szemfira.</span>
<span class="i0">De ám ott fényes palotákban,<br /></span>
<span class="i0">Tarkára szőtt pokrócz között<br /></span>
<span class="i0">Mulatságokat ünnepelnek.<br /></span> <span class=
"i0">S a lányok czifrán járnak ott.<br /></span> <span class=
"label">Aleko.</span> <span class="i0">Veszszen a város
ünnepélye,<br /></span> <span class="i0">Hol nincs öröm, se
szeretet!<br /></span> <span class="i0">Hát a leányok?… Minden
ékszer,<br /></span> <span class="i0">Gyöngy, párta nélkül,
mindazoknál<br /></span> <span class="i0">Százszorta szebb vagy te
magad! –<br /></span> <span class="i0">Maradj te drága lélek, a
milyen vagy.<br /></span> <span class="i0">Nekem csak egy
kivánatom:<br /></span> <span class="i0">Veled megosztani
szerelmem<br /></span> <span class="i0">S magam választott
számüzésem.<br /></span> <span class="label">Öreg.</span>
<span class="i0">Hiszen szeretsz minket, szeretsz.<br /></span>
<span class="i0">Pedig gazdag népek között születtél.
–<br /></span> <span class="i0">De nem mindig jó a
szabadság<br /></span> <span class="i0">Annak, ki el van
kényeztetve már.<br /></span> <span class="i0">Van nékünk egy régi
mesénk.<br /></span> <span class="i0">«Elűzve a császárja
által,<br /></span> <span class="i0">Közénk került a dél
fia<br /></span> <span class="pagenum"><a name="Page_472" id=
"Page_472">-472-</a></span> <span class="i0">(Nevét tudtam is
valaha:<br /></span> <span class="i0">Nehéz volt, biz
elfeledém.)<br /></span> <span class="i0">Öreg legény volt a fiú
már,<br /></span> <span class="i0">De a lelke még
fiatal.<br /></span> <span class="i0">Tudott versekben
énekelni.<a name="FNanchor_5" id="FNanchor_5"></a><a href=
"#Footnote_5" class="fnanchor">5)</a><br /></span> <span class=
"i0">Olyan volt hangja, mint a csermely.<br /></span> <span class=
"i0">Szerette őt mindenki itt.<br /></span> <span class="i0">Itt a
Dunaparton lakott.<br /></span> <span class="i0">Békében élt az
emberekkel,<br /></span> <span class="i0">Kik a meséin jól
mulattak.<br /></span> <span class="i0">De gyenge volt, s
gyámoltalan,<br /></span> <span class="i0">Mikép egy gyermek,
semmihez<br /></span> <span class="i0">Nem értett, a miből
megéljen.<br /></span> <span class="i0">Idegen emberek
vadásztak<br /></span> <span class="i0">Számára és fogtak
halat,<br /></span> <span class="i0">S mikor befagyott a
folyam<br /></span> <span class="i0">S zúgott a téli
förgeteg,<br /></span> <span class="i0">Beburkolák a szent
apókát<br /></span> <span class="i0">Jó bundabőrrel, hogy ne
fázzék.<br /></span> <span class="i0">Soha nem szokta azt meg
ő,<br /></span> <span class="i0">Az élet ilyen
nyomorát.<br /></span> <span class="i0">Sápadtan és kiaszva,
szerteszét<br /></span> <span class="i0">Lézengett és
panaszkodott,<br /></span> <span class="i0">Hogy Isten őt sulyosan
bünteti,<br /></span> <span class="i0">Pedig nem vétett oly
nagyot.<br /></span> <span class="i0">És várta, hogy
megszabaduljon<br /></span> <span class="i0">S mindig mogorvább,
mérgesebb lett,<br /></span> <span class="i0">S a parton járva
könyezett,<br /></span> <span class="i0">Keservesen siratva
otthonát.<br /></span> <span class="i0">Aztán még haldokolva
is<br /></span> <span class="i0">Azt kérte, kedves
délhonába<br /></span> <span class="i0">Küldjék kiszenvedt
csontjait.<br /></span> <span class="i0">Mert még halottan sem
találná<br /></span> <span class="i0">Nyugalmát itt e föld
alatt.<br /></span> <span class="pagenum"><a name="Page_473" id=
"Page_473">-473-</a></span> <span class="label">Aleko.</span>
<span class="i0">Óh büszke Róma, fiaidnak<br /></span> <span class=
"i0">Ez lett a sorsa. A dalnoknak is,<br /></span> <span class=
"i0">Ki a szerelem és az istenek<br /></span> <span class=
"i0">Felkent nagy énekese volt.<br /></span> <span class="i0">S mi
a te nagy hired most?<br /></span> <span class="i0">Sirbolti
viszhang, szóbeszéd.<br /></span> <span class="i0">Mig a dalnok
dicsőitése<br /></span> <span class="i0">A czigány dalban él
tovább,<br /></span> <span class="i0">A füstös ponyvasátorok
alatt.»<br /></span></div>
</div>
<div class="poem">
<h4>V.</h4>
<div class="stanza"><span class="i0">Két év folyt már le. A
czigányok<br /></span> <span class="i0">Csoportja egyre
vándorolt,<br /></span> <span class="i0">S békét, tanyát talált
mindenhol,<br /></span> <span class="i0">Miként előbb, úgy mostan
is.<br /></span> <span class="i0">Aléko, oly szabad, mikép
ők,<br /></span> <span class="i0">A mivelt világ
lánczait<br /></span> <span class="i0">Megvetve, vándorol
velük,<br /></span> <span class="i0">Gond nélkül és
bánattalan.<br /></span> <span class="i0">Olyan lesz, mint a többi,
a család.<br /></span> <span class="i0">Nem gondol a multakra
vissza többé.<br /></span> <span class="i0">Megszokta a
czigányvilágot,<br /></span> <span class="i0">A rongyos
sátoréletet,<br /></span> <span class="i0">A renyheségnek
mámorát,<br /></span> <span class="i0">Szegény czigánynyelv
szólamát;<br /></span> <span class="i0">A barlangból
elszoktatott<br /></span> <span class="i0">Medvével osztja
fekhelyét.<br /></span> <span class="i0">Azt szokta tánczoltatni
ő<br /></span> <span class="i0">A moldvai kastélyok
udvarán<br /></span> <span class="i0">S bömbölteti a nép
előtt,<br /></span> <span class="i0">Mely fél, s röhög a
tánczain.<br /></span> <span class="i0">Mig az öreg, botjára
dülve<br /></span> <span class="i0">A csörgős dobot
püföli,<br /></span> <span class="i0">Addig Aleko
énekel<br /></span> <span class="i0">S Szemfira a bámész paraszt
közt<br /></span> <span class="pagenum"><a name="Page_474" id=
"Page_474">-474-</a></span> <span class="i0">Czintálba rézpénzt
szedni jár.<br /></span> <span class="i0">Elesteledve mind a
hárman<br /></span> <span class="i0">A főtt
málépuliszkát<br /></span> <span class="i0">Körül
ülik,<br /></span> <span class="i0">Melynek tövét nem ők
kapálták.<br /></span> <span class="i0">Elalszik a vén: csend
leszen,<br /></span> <span class="i0">És a sátor alatt
sötét.<br /></span></div>
</div>
<div class="poem">
<h4>VI.</h4>
<div class="stanza"><span class="i0">A vajda ott
melengeté<br /></span> <span class="i0">A jó tavaszverőfényen
kifekve<br /></span> <span class="i0">Vérét, mely kezd lassúdni
már.<br /></span> <span class="i0">Szerelemről dalol a
lány<br /></span> <span class="i0">Hintázva és
negédesen.<br /></span> <span class="i0">Aléko hallgat a
dalára<br /></span> <span class="i0">És arcza dühtől
sápadoz.<br /></span> <span class="label">Szemfira.</span>
<span class="i0">Te öreg, Szörnyeteg,<br /></span> <span class=
"i0">Égethetsz, szurdalhatsz,<br /></span> <span class="i0">Nem
féllek, se téged,<br /></span> <span class="i0">Se tüzed, se
vasad.<br /></span> <span class="i0">Gyűlöllek
szertelen,<br /></span> <span class="i0">Megvetlek
lelkemben,<br /></span> <span class="i0">Szeretek
végtelen,<br /></span> <span class="i0">Halálom
szerelem.<br /></span> <span class="label">Aleko.</span>
<span class="i0">Oh hallgass el. Nem tűrhetem dalod.<br /></span>
<span class="i0">Mint gyűlölöm az ily vad éneket.<br /></span>
<span class="label">Szemfira.</span> <span class="i0">Te gyűlölöd?
Hát bánom is nagyon!<br /></span> <span class="i0">Én csak magamnak
dallok.<br /></span> <span class="i0">Égethetsz,
szurdalhatsz,<br /></span> <span class="i0">Nem szólok, bár
kinozz<br /></span> <span class="i0">Szörnyeteg,
vallathatsz,<br /></span> <span class="i0">Nem tudod meg, ki
volt?<br /></span> <span class="i0">Mint tavasz, oly szív
az.<br /></span> <span class="i0">Nyári nap nem
vigabb,<br /></span> <span class="i0">Hű szerelme
vigasz<br /></span> <span class="pagenum"><a name="Page_475" id=
"Page_475">-475-</a></span> <span class="i0">Ifju az és
ravasz.<br /></span> <span class="i0">Hányszor héj! Csendes
éj<br /></span> <span class="i0">Hallgatá a csókjaink,<br /></span>
<span class="i0">Hányszor, haj, volt kaczaj!<br /></span>
<span class="i0">Ősz hajad kaczagta mind.<br /></span> <span class=
"label">Aleko.</span> <span class="i0">Szemfira, hagyd el! Már
nekem elég!<br /></span> <span class="label">Szemfira.</span>
<span class="i0">Te hát megértéd jól az én dalom?<br /></span>
<span class="label">Aleko.</span> <span class=
"i0">Szemfira!<br /></span> <span class="label">Szemfira.</span>
<span class="i0">Csak mérgelődjél tetszésed szerint!<br /></span>
<span class="i0">Neked daloltam én ez éneket.<br /></span></div>
<p class="center">(Kimegy, tovább dalolva: «Te öreg,
szörnyeteg!»)</p>
<div class="stanza"><span class="label">Öreg vajda.</span>
<span class="i0">Tudom! Tudom! Oh ezt az éneket<br /></span>
<span class="i0">Az én időmben kezdték még dalolni,<br /></span>
<span class="i0">Világ csúfjára még most is dalolják.<br /></span>
<span class="i0">Egy téli éjszakán történt ez így.<br /></span>
<span class="i0">Kagul pusztáján vándoroltunk át,<br /></span>
<span class="i0">Ottan dudolta Mariulla azt a dalt,<br /></span>
<span class="i0">Leánykáját ringatva a tüzünknél.<br /></span>
<span class="i0">Elmult idő fejemben elsötétült,<br /></span>
<span class="i0">De ezt a dalt még most is
ismerem.<br /></span></div>
</div>
<div class="poem">
<h4>VII.</h4>
<div class="stanza"><span class="i0">Csöndes az éj, a hold
általderengi<br /></span> <span class="i0">A déli égöv
csillagkárpitát.<br /></span> <span class="i0">A vajda ébren, s
véle Szemfira.<br /></span> <span class="i0">– Apám, én Alekótól
borzadok,<br /></span> <span class="i0">Hallgasd, hogyan nyög
sulyos álma közt?<br /></span> <span class="i0">Hogyan zokog, mint
egy kisértet.<br /></span> <span class="label">Öreg vajda.</span>
<span class="i0">Ne nyulj hozzá s légy csendesen.<br /></span>
<span class="i0">Egyszer hallottam ez orosz mesét:<br /></span>
<span class="i0">Hogy éjjel az alvókat a lidércz<br /></span>
<span class="i0">Nyomása bántja. Reggel elmulik.<br /></span>
<span class="label">Szemfira.</span> <span class="i0">Apám! Hogy
suttog! Hallga! «Szemfira.»<br /></span> <span class="label">Öreg
vajda.</span> <span class="i0">Álmában is csak tégedet
keres;<br /></span> <span class="i0">Jobban szeret, mint az egész
világot.<br /></span> <span class="pagenum"><a name="Page_476" id=
"Page_476">-476-</a></span> <span class="label">Szemfira.</span>
<span class="i0">Nekem meg már az ő szerelme kín,<br /></span>
<span class="i0">Terhemre van. Szivem szabad akar<br /></span>
<span class="i0">Maradni. Hallgasd. Hallod-e,<br /></span>
<span class="i0">Most idegen nevet mormog magában.<br /></span>
<span class="label">Öreg vajda.</span> <span class="i0">S minő
nevet?<br /></span> <span class="label">Szemfira.</span>
<span class="i0">Milyen hörgés! Nem hallod-e apám?<br /></span>
<span class="i0">Dühében hogy csikorgatja fogát.<br /></span>
<span class="i0">Iszonytató! Inkább felköltöm őt.<br /></span>
<span class="label">Öreg vajda.</span> <span class="i0">Ne tedd
azt. A lidérczet nem szabad<br /></span> <span class="i0">Elűzni.
Elmegy önmagától is.<br /></span> <span class=
"label">Szemfira.</span> <span class="i0">Megfordul. Fölkel.
Engemet keres.<br /></span> <span class="i0">Fölébred. Odahív. Jó
éjszakát.<br /></span> <span class="label">Aleko.</span>
<span class="i0">Hol voltál?<br /></span> <span class=
"label">Szemfira.</span> <span class="i0">Itt ültem és apámmal
csevegék,<br /></span> <span class="i0">Téged pedig lidércznyomás
gyötört,<br /></span> <span class="i0">Álmadban lelked szörnyen
küzködött.<br /></span> <span class="i0">S engem borzasztóan
ijesztgetél.<br /></span> <span class="i0">Fogad csikorgatád s
nevem<br /></span> <span class="i0">Kiáltozád.<br /></span>
<span class="label">Aleko.</span> <span class="i0">Mert rólad
álmodám.<br /></span> <span class="i0">Úgy jött, mikénthogy ha
kettőnk közé…<br /></span> <span class="i0">… Rémséges látomány
volt.<br /></span> <span class="label">Szemfira.</span>
<span class="i0">Ne higyj az álomlátásoknak.<br /></span>
<span class="label">Aleko.</span> <span class="i0">Ah, nem fogok
már hinni semminek!<br /></span> <span class="i0">Se álmoknak, se
édes esküvésnek:<br /></span> <span class="i0">Nem – a te szivednek
se hinni többé!<br /></span> <span class="label">Öreg vajda.</span>
<span class="i0">De hát minek sóhajtozol, bolond!<br /></span>
<span class="i0">Igy egyre-másra szakadatlanul?<br /></span>
<span class="i0">Az ember oly szabad, az ég derült,<br /></span>
<span class="i0">Azt mondják: szépek a czigány
leányok!<br /></span> <span class="i0">Ugyan ne sirj, a bánat sirba
vénít!<br /></span> <span class="label">Aleko.</span> <span class=
"i0">Oh, vajda, oh, ő engem nem szeret.<br /></span> <span class=
"label">Öreg vajda.</span> <span class="i0">Barátom, légy nyugodt,
hisz gyermek ő,<br /></span> <span class="i0">S nem érti meg a te
fájdalmadat.<br /></span> <span class="i0">Te őt nagyon epedve
szereted.<br /></span> <span class="i0">Az asszonyszív csak
tréfálva szeret.<br /></span> <span class="pagenum"><a name=
"Page_477" id="Page_477">-477-</a></span> <span class="i0">Nézz
csak oda fel. Látod, ott a hold!<br /></span> <span class=
"i0">Útjában az egész világnak<br /></span> <span class=
"i0">Egyformán osztja a sugarait.<br /></span> <span class=
"i0">Alig kacsintott kedvencz fellegére,<br /></span> <span class=
"i0">Megint egy másra pislant iziben:<br /></span> <span class=
"i0">Ki tudja a holdat megállapítni,<br /></span> <span class=
"i0">Parancsra: «állj meg, itt maradj!»<br /></span> <span class=
"i0">Ki tud parancsolni leány szivének:<br /></span> <span class=
"i0">«Egyet szeress és soha ne cserélj!»<br /></span> <span class=
"i0">Nyugodj meg ebben.<br /></span> <span class=
"label">Aleko.</span> <span class="i0">Hogyan tudott engem szeretni
egykor!<br /></span> <span class="i0">Mély csendben oly forrón
hozzám tapadva,<br /></span> <span class="i0">Hány boldog éjet
éltünk együtt át.<br /></span> <span class="i0">Mint tudta édes
enyelgésivel,<br /></span> <span class="i0">Ifju kedélylyel,
mámorító csókkal<br /></span> <span class="i0">Egy percz alatt
lelkemből a nehéz<br /></span> <span class="i0">Búkórt elűzni egy
kis percz alatt!<br /></span> <span class="i0">És most: Szemfira.
Hűtlenség képmása<br /></span> <span class="i0">Szemfira! Ah szived
milyen rideg!<br /></span> <span class="label">Öreg vajda.</span>
<span class="i0">Hallgass reám. Majd mondok egy mesét<br /></span>
<span class="i0">Saját magamról. Hallgasd végig azt.<br /></span>
<span class="i0">Régen, mikor még a szőke Dunát<br /></span>
<span class="i0">A muszka nem fenyegeté,<br /></span> <span class=
"i0">(«Látod Aleko, milyen régi az,<br /></span> <span class="i0">A
mire most visszaemlékezem?»)<br /></span> <span class="i0">Még
akkor a szultánt féltük csupán<br /></span> <span class="i0">S
Akjerman fellegvárából török<br /></span> <span class="i0">Basa
uralkodott a budsakon.<br /></span> <span class="i0">Legény valék
még és csupa örömtől<br /></span> <span class="i0">Volt telve ifju
lelkem és szivem.<br /></span> <span class="i0">Egy szál fehér sem
volt még a hajamban.<br /></span> <span class="i0">Sok szép leány
közt volt egy, a kihez<br /></span> <span class="i0">Akkép
fordultam, mint a nap felé,<br /></span> <span class="i0">S
magamnak választottam hitvesül.<br /></span> <span class="i0">Mily
gyorsan elrepül az ifju élet,<br /></span> <span class="i0">A hogy
futó csillag lefut az égről.<br /></span> <span class=
"pagenum"><a name="Page_478" id="Page_478">-478-</a></span>
<span class="i0">Még annál is gyorsabban hulla le<br /></span>
<span class="i0">Az én szerelmem édes ideje.<br /></span>
<span class="i0">Csak egy esztendeig voltam szeretve.
–<br /></span> <span class="i0">Kogul partján akkor egy
idegen<br /></span> <span class="i0">Czigánycsoport ütötte fel
tanyáját.<br /></span> <span class="i0">Ott álltak sátraik a
dombtetőn,<br /></span> <span class="i0">Nem messze a mi régiebb
tanyánktól.<br /></span> <span class="i0">Két éjjel voltunk együtt
ott csupán,<br /></span> <span class="i0">A harmadikban ők tovább
vonultak,<br /></span> <span class="i0">S velük Ment Mariulla
is,<br /></span> <span class="i0">Eldobva kis leányát. Én
aludtam.<br /></span> <span class="i0">Virradt a hajnal, én
fölébredék,<br /></span> <span class="i0">Nincs itt a feleségem!
Keresem!<br /></span> <span class="i0">Hivom! Nyomát se
lelhetem.<br /></span> <span class="i0">Szemfira sirt. Én még
jobban sirék.<br /></span> <span class="i0">De e nap óta mindenféle
lány<br /></span> <span class="i0">Utált előttem és többé
soha<br /></span> <span class="i0">Asszonyt nem hoztam a sátor
alá,<br /></span> <span class="i0">S unalmas hosszu
életem<br /></span> <span class="i0">Nem osztottam meg
senkivel.<br /></span> <span class="label">Aleko.</span>
<span class="i0">S mért nem kerested fel a hűtelent?<br /></span>
<span class="i0">A háladatlant és elszöktetőjét,<br /></span>
<span class="i0">Hogy késedet megforgasd a szivökben?<br /></span>
<span class="label">Öreg vajda.</span> <span class=
"i0">Minek?<br /></span> <span class="i0">Az ifjuság szabad, mint a
madár!<br /></span> <span class="i0">Ki rakhat lánczokat a
szerelemre?<br /></span> <span class="i0">Az öröm sorba jár, – és
hogy ha elment, –<br /></span> <span class="i0">Vissza ne várd, – a
sor rád nem kerül. –<br /></span> <span class="label">Aleko.</span>
<span class="i0">De én nem így gondolkozom. Nem én!<br /></span>
<span class="i0">Én küzdelem nélkül el nem hagyom<br /></span>
<span class="i0">Venni magamtól, a mi az enyém,<br /></span>
<span class="i0">Az én örömöm akkor a boszú.<br /></span>
<span class="i0">Nem! És ha a tengerparton találnám,<br /></span>
<span class="i0">Édesdeden aludva, a ki megcsalt,<br /></span>
<span class="i0">Meg nem kimélném csendes álma közt,<br /></span>
<span class="i0">Berugnám a tengerbe védtelen<br /></span>
<span class="pagenum"><a name="Page_479" id=
"Page_479">-479-</a></span> <span class="i0">S az ébredése szörnyű
percziben<br /></span> <span class="i0">Kaczagnék a szeme közé
neki,<br /></span> <span class="i0">S fülem sokáig hallgatózna
kéjjel,<br /></span> <span class="i0">Az ő halálos
vergődésire.<br /></span></div>
</div>
<div class="poem">
<h4>VIII.</h4>
<div class="stanza"><span class="label">Czigány legény.</span>
<span class="i0">Még egyet… oh, egy csókot még csak.<br /></span>
<span class="label">Szemfira.</span> <span class="i0">Elég volt
már. Féltékeny az uram.<br /></span> <span class="label">Czigány
legény.</span> <span class="i0">Csak egy utolsó búcsucsókot
hát.<br /></span> <span class="label">Szemfira.</span> <span class=
"i0">Eredj, míg meg nem jön.<br /></span> <span class=
"label">Czigány legény.</span> <span class="i0">Mondd kedvesem,
mikor látlak megint?<br /></span> <span class=
"label">Szemfira.</span> <span class="i0">Ma még, ha feljön majd a
hold.<br /></span> <span class="i0">Ott a kurgán mögött, a sír
fölött.<br /></span> <span class="label">Czigány legény.</span>
<span class="i0">De meg ne csalj ám. Eljöjj ám oda.<br /></span>
<span class="label">Szemfira.</span> <span class="i0">Itt jön már!
Fuss. Ott leszek édesem.<br /></span></div>
</div>
<div class="poem">
<h4>IX.</h4>
<div class="stanza"><span class="i0">Aleko alszik. Lelkivel az
álom<br /></span> <span class="i0">Látomány játszik
rémületesen.<br /></span> <span class="i0">Felordít a sötétben
iszonyún,<br /></span> <span class="i0">Karját emelve, s a mit
megragad,<br /></span> <span class="i0">Az csak az üres
takaró.<br /></span> <span class="i0">Az asszony nincs ott,
fekhelye üres…<br /></span> <span class="i0">Reszketve ül fel, s
hallgatózni kezd.<br /></span> <span class="i0">Oly csendes minden.
Szive elszorul,<br /></span> <span class="i0">Forróság és fagy
váltakoznak nála;<br /></span> <span class="i0">Felugrik, és
elhagyja sátorát,<br /></span> <span class="i0">Lappangva jár a
szekerek körül.<br /></span> <span class="i0">A róna hallgat.
Minden csendes itt<br /></span> <span class="i0">És oly sötét. A
hold felhőkbe szállt,<br /></span> <span class="i0">A csillagok
szikráznak váltogatva,<br /></span> <span class="i0">Deres gyöpön
alig látszik meg a nyom,<br /></span> <span class="i0">Mely a
kurgánhoz elvezet.<br /></span> <span class="i0">De nyugtalan fut ő
el e nyomon.<br /></span> <span class="i0">Ott rémlik az útfélen a
pogánysír.<br /></span> <span class="pagenum"><a name="Page_480"
id="Page_480">-480-</a></span> <span class="i0">Sejtelme vonzza,
eltikkadt, kifáradt<br /></span> <span class="i0">Tagjában láz van,
ajka, térde reszket.<br /></span> <span class="i0">Odamegy,
hallgatózik. Álom ez?<br /></span> <span class="i0">Két árnyat lát,
egymást ölelve, ott<br /></span> <span class="i0">A siron, s hallja
suttogásaik.<br /></span> <span class="label">Első hang.</span>
<span class="i0">Ideje már.<br /></span> <span class=
"label">Második hang.</span> <span class="i4">Oh még
maradj!<br /></span> <span class="label">Első hang.</span>
<span class="i12">Szivem!<br /></span> <span class="i0">Ideje
már!<br /></span> <span class="label">Második hang.</span>
<span class="i4">Ne, Nem! Várjuk be itt a hajnalt.<br /></span>
<span class="label">Első hang.</span> <span class="i0">Késő
már.<br /></span> <span class="label">Második hang.</span>
<span class="i4">Oh mily félve tudsz szeretni!<br /></span>
<span class="i0">Csak egy pillantatig!<br /></span> <span class=
"label">Első hang.</span> <span class="i12">Jaj,
elveszítesz!<br /></span> <span class="label">Második hang.</span>
<span class="i0">Csak egy perczig maradj még itt
velem!<br /></span> <span class="label">Első hang.</span>
<span class="i0">Ha az uram fölébred, s nem talál?<br /></span>
<span class="label">Aleko.</span> <span class="i0">Fölébredt már és
rád talált! Ne fuss!<br /></span> <span class="i0">Egyik se fusson!
Jó hely nektek ez: –<br /></span> <span class="i0">Ez a
sír!<br /></span> <span class="label">Szemfira.</span> <span class=
"i4">Fuss, fuss! kedvesem.<br /></span> <span class=
"label">Aleko.</span> <span class="i12">Megállj!<br /></span>
<span class="i0">Hová szöknél hát szép czigánylegény?<br /></span>
<span class="i0">Feküdj csak itt! (leszurja késivel).<br /></span>
<span class="label">Szemfira.</span> <span class=
"i8">Aleko!<br /></span> <span class="label">Czigány legény.</span>
<span class="i12">Meghalok!<br /></span> <span class=
"label">Szemfira.</span> <span class="i0">Aleko, véres vagy!
Megölted őt,<br /></span> <span class="i0">Nézd csak, mit
tettél?<br /></span> <span class="label">Aleko.</span> <span class=
"i12">Semmit. Menj oda<br /></span> <span class="i0">S leheld föl a
szerelmét.<br /></span> <span class="label">Szemfira.</span>
<span class="i12">Gyáva te!<br /></span> <span class="i0">Nem félek
én dühödtől. Átkozom<br /></span> <span class="i0">Gyilkos
kezed!<br /></span> <span class="label">Aleko.</span> <span class=
"i8">Hát halj együtt vele! (leszurja.)<br /></span> <span class=
"label">Szemfira.</span> <span class="i0">Még haldokolva is
szeretem őt! (meghal.)<br /></span> <span class="pagenum"><a name=
"Page_481" id="Page_481">-481-</a></span></div>
</div>
<div class="poem">
<h4>X.</h4>
<div class="stanza"><span class="i0">Ragyogva kél a hajnal
keleten.<br /></span> <span class="i0">Aleko a sirdomb
alatt,<br /></span> <span class="i0">Kezében véres kését
tartva,<br /></span> <span class="i0">Ül elbusultan ott a
sirkövön,<br /></span> <span class="i0">Két hulla fekszik lábai
előtt.<br /></span> <span class="i0">Iszonytató a gyilkos
arczulatja;<br /></span> <span class="i0">Zilált csoportban félve
álldogálnak<br /></span> <span class="i0">Körüle a
czigányok,<br /></span> <span class="i0">Mellette ásnak egy vermet
sietve.<br /></span> <span class="i0">Jön a siró asszonynép
gyászmenetje,<br /></span> <span class="i0">Hogy megcsókolja a
holtak szemét;<br /></span> <span class="i0">A vén apa ott gubbaszt
egyedül<br /></span> <span class="i0">Tehetlen néma
renyheségben,<br /></span> <span class="i0">Az elveszett leányra
elmeredve.<br /></span> <span class="i0">A két halottat aztán
elteszik<br /></span> <span class="i0">A földbe, és pázsittal
bétakarják.<br /></span> <span class="i0">S mikor rájuk tapossák az
utolsó<br /></span> <span class="i0">Hantot, Aleko némán
összerogy<br /></span> <span class="i0">A fűbe bukva s lomhán
elterülve.<br /></span> <span class="i0">Ekkor hozzá megy és így
szól az ősz.<br /></span> <span class="i0">«Kevély ember, hagyj
minket el!<br /></span> <span class="i0">Vadak vagyunk mi. Nem köt
el<br /></span> <span class="i0">Törvény. Nem ölünk,
büntetünk.<br /></span> <span class="i0">Vér, sohajtás nem kell
nekünk;<br /></span> <span class="i0">De a gyilkos sem jő
velünk.<br /></span> <span class="i0">Szilaj sorsunkba nem
születve,<br /></span> <span class="i0">Szabadság csak magadnak
kell,<br /></span> <span class="i0">Szavad bennünket
rémületbe<br /></span> <span class="i0">Ejt. A mi népünk ősi
kedve<br /></span> <span class="i0">Jó és szelid. De te
kevély<br /></span> <span class="i0">És rossz szivű! Maradj itt
el.<br /></span> <span class="i0">Sokáig élj<br /></span>
<span class="i0">Béke legyen szivedbe’!»<br /></span> <span class=
"pagenum"><a name="Page_482" id="Page_482">-482-</a></span>
<span class="i0">Mondá. S azzal zsibongó rajban<br /></span>
<span class="i0">Tovább vonult a borzalom völgyéből<br /></span>
<span class="i0">A vándorok kóbor csapatja,<br /></span>
<span class="i0">S eltünt a pusztaság buczkái közt,<br /></span>
<span class="i0">Csak egy szekér maradt el ott a
rónán,<br /></span> <span class="i0">Kopott ponyvával félig
betakarva,<br /></span> <span class="i0">A hogy nagy késő őszszel,
a mikor<br /></span> <span class="i0">Korán reggel a bús ködök
közül<br /></span> <span class="i0">Felszáll a vándor darvak egy
csoportja,<br /></span> <span class="i0">Károgva és repülve dél
felé,<br /></span> <span class="i0">Csak egy marad a rónán
társitól<br /></span> <span class="i0">Elhagyva hátra, a kit
sebhedő<br /></span> <span class="i0">Lövés talált, lőtt szárnyát
leeresztve.<br /></span> <span class="i2">Az éj leszáll; de senki a
tüzet<br /></span> <span class="i0">Nem szítja fel az elhagyott
szekérnél<br /></span> <span class="i0">S alunni nem fog senki
sátorában.<br /></span></div>
</div>
<hr class="chap" />
<div class="chapter"></div>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Mind a kettő.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> «Szabadság»
görögül.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Az Apostol családi
vezetéknevük volt.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Úgy hiszem, hogy
kedves szolgálatot teszek a «Szabadság a hó alatt» czímű regény t.
olvasóinak, a midőn e költeményt, a miről e regényben annyit
beszélnek, saját fordításom szerint közlöm.</p>
<p class="right">J. M.</p>
<p><a name="Footnote_5" id="Footnote_5"></a> <a href=
"#FNanchor_5"><span class="label">5)</span></a> Ovidius Naso.</p>
</div>
</div>
<hr class="chap" />
<div class="chapter"></div>
<p><span class="pagenum"><a name="Page_483" id=
"Page_483">-483-</a></span></p>
<h2>TARTALOM.</h2>
<ul class="TOC">
<li>A hómező rózsái <span class="ralign"><a href=
"#Page_1">1</a></span></li>
<li>Ködfátyolkép <span class="ralign"><a href=
"#Page_4">4</a></span></li>
<li>Nagyúri kedvtöltés <span class="ralign"><a href=
"#Page_9">9</a></span></li>
<li>Nem «Neben» <span class="ralign"><a href=
"#Page_15">15</a></span></li>
<li>Haditerv egy asszony ellen <span class="ralign"><a href=
"#Page_19">19</a></span></li>
<li>A hátramaradt <span class="ralign"><a href=
"#Page_30">30</a></span></li>
<li>A nyolczas fogat <span class="ralign"><a href=
"#Page_42">42</a></span></li>
<li>Orgia egy vulkán fenekén <span class="ralign"><a href=
"#Page_45">45</a></span></li>
<li>A zöld asztal és a zöld könyv <span class="ralign"><a href=
"#Page_57">57</a></span></li>
<li>A pézsmaszagtól a kátránybűzig <span class="ralign"><a href=
"#Page_76">76</a></span></li>
<li>Az űzött vad <span class="ralign"><a href=
"#Page_101">101</a></span></li>
<li>A másik leány <span class="ralign"><a href=
"#Page_109">109</a></span></li>
<li>Hogy vesznek be egy várat <span class="ralign"><a href=
"#Page_116">116</a></span></li>
<li>Az, a ki szellemeket eszik <span class="ralign"><a href=
"#Page_123">123</a></span></li>
<li>A kedvencz rajkó <span class="ralign"><a href=
"#Page_131">131</a></span></li>
<li>A czár mosolygott <span class="ralign"><a href=
"#Page_137">137</a></span></li>
<li>Az apa boszuja <span class="ralign"><a href=
"#Page_148">148</a></span></li>
<li>Égvereslés <span class="ralign"><a href=
"#Page_153">153</a></span></li>
<li>Bethsába <span class="ralign"><a href=
"#Page_162">162</a></span></li>
<li>Corynthia <span class="ralign"><a href=
"#Page_166">166</a></span></li>
<li>A szörny <span class="ralign"><a href=
"#Page_170">170</a></span></li>
<li>A vak tyúk igaz gyöngye <span class="ralign"><a href=
"#Page_190">190</a></span></li>
<li>A ki mindennél nagyobb úr <span class="ralign"><a href=
"#Page_197">197</a></span></li>
<li>Az ördög <span class="ralign"><a href=
"#Page_207">207</a></span></li>
<li>A zöld szemű ember meséje <span class="ralign"><a href=
"#Page_215">215</a></span></li>
<li>Hisz ön nem az <span class="ralign"><a href=
"#Page_222">222</a></span></li>
<li>Góg és Mágóg <span class="ralign"><a href=
"#Page_235">235</a></span></li>
<li>A pálmák alatt <span class="ralign"><a href=
"#Page_243">243</a></span></li>
<li>Panacea <span class="ralign"><a href=
"#Page_251">251</a></span></li>
<li>A nászajándék <span class="ralign"><a href=
"#Page_259">259</a></span></li>
<li>Potifár felesége <span class="ralign"><a href=
"#Page_265">265</a></span></li>
<li><span class="pagenum"><a name="Page_484" id=
"Page_484">-484-</a></span></li>
<li>Az anyai áldás <span class="ralign"><a href=
"#Page_270">270</a></span></li>
<li>A hagyaték <span class="ralign"><a href=
"#Page_276">276</a></span></li>
<li>A mi sziven talál, pedig nem golyó <span class=
"ralign"><a href="#Page_284">284</a></span></li>
<li>A légyott órája <span class="ralign"><a href=
"#Page_287">287</a></span></li>
<li>A szétszakadt szív <span class="ralign"><a href=
"#Page_299">299</a></span></li>
<li>Hamvak és szikrák <span class="ralign"><a href=
"#Page_306">306</a></span></li>
<li>Daimona <span class="ralign"><a href=
"#Page_308">308</a></span></li>
<li>A mi sziven talál, pedig nem kés <span class="ralign"><a href=
"#Page_328">328</a></span></li>
<li>A grusinói comitragœdia <span class="ralign"><a href=
"#Page_338">338</a></span></li>
<li>A remete <span class="ralign"><a href=
"#Page_346">346</a></span></li>
<li>Zürhangok <span class="ralign"><a href=
"#Page_353">353</a></span></li>
<li>Hogy rabolják el egy férjtől a feleségét <span class=
"ralign"><a href="#Page_357">357</a></span></li>
<li>A Masinkák ünnepén <span class="ralign"><a href=
"#Page_368">368</a></span></li>
<li>Az üstökös alatt <span class="ralign"><a href=
"#Page_382">382</a></span></li>
<li>A zöldszemű ember <span class="ralign"><a href=
"#Page_386">386</a></span></li>
<li>A hirnök <span class="ralign"><a href=
"#Page_404">404</a></span></li>
<li>«Beatus ille» <span class="ralign"><a href=
"#Page_405">405</a></span></li>
<li>A kisértő <span class="ralign"><a href=
"#Page_409">409</a></span></li>
<li>Az egér játszott a macskával <span class="ralign"><a href=
"#Page_415">415</a></span></li>
<li>Az ellenméreg <span class="ralign"><a href=
"#Page_419">419</a></span></li>
<li>«Derevaski daloi» <span class="ralign"><a href=
"#Page_425">425</a></span></li>
<li>A névtelen embernek névtelen asszonya <span class=
"ralign"><a href="#Page_431">431</a></span></li>
</ul>
<p class="center">EPIZODOK.</p>
<ul class="TOC">
<li>A megmentett költő <span class="ralign"><a href=
"#Page_450">450</a></span></li>
<li>Ghedimin és Zeneida <span class="ralign"><a href=
"#Page_452">452</a></span></li>
<li>Constantin regéje <span class="ralign"><a href=
"#Page_453">453</a></span></li>
<li>Történelmi jegyzetek <span class="ralign"><a href=
"#Page_457">457</a></span></li>
</ul>
<p class="center">*</p>
<ul class="TOC">
<li>A czigányleány <span class="ralign"><a href=
"#Page_466">466</a></span></li>
</ul>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_22">22</a></td>
<td>legtitkosabb diplomácziaí</td>
<td>legtitkosabb diplomácziai</td>
</tr>
<tr>
<td class="tdr"><a href="#Page_23">23</a></td>
<td>Osszejöveteleiket el</td>
<td>Összejöveteleiket el</td>
</tr>
<tr>
<td class="tdr"><a href="#Page_142">142</a></td>
<td>legközönségesebbb emberrel</td>
<td>legközönségesebb emberrel</td>
</tr>
<tr>
<td class="tdr"><a href="#Page_147">147</a></td>
<td>azt eltemetní</td>
<td>azt eltemetni</td>
</tr>
<tr>
<td class="tdr"><a href="#Page_178">178</a></td>
<td>Udvözlé vendégeit</td>
<td>Üdvözlé vendégeit</td>
</tr>
<tr>
<td class="tdr"><a href="#Page_229">229</a></td>
<td>Onnek a hivására</td>
<td>Önnek a hivására</td>
</tr>
<tr>
<td class="tdr"><a href="#Page_244">244</a></td>
<td>hideg s zéltől</td>
<td>hideg széltől</td>
</tr>
<tr>
<td class="tdr"><a href="#Page_311">311</a></td>
<td>bolondok tréfáí</td>
<td>bolondok tréfái</td>
</tr>
<tr>
<td class="tdr"><a href="#Page_356">356</a></td>
<td>Ok most</td>
<td>Ők most</td>
</tr>
<tr>
<td class="tdr"><a href="#Page_358">358</a></td>
<td>Olvasd! Bizonyoran</td>
<td>Olvasd! Bizonyosan</td>
</tr>
<tr>
<td class="tdr"><a href="#Page_369">369</a></td>
<td>kívált, ha</td>
<td>kivált, ha</td>
</tr>
<tr>
<td class="tdr"><a href="#Page_377">377</a></td>
<td>az alattt, míg</td>
<td>az alatt, míg</td>
</tr>
<tr>
<td class="tdr"><a href="#Page_402">402</a></td>
<td>e végszavakkkl</td>
<td>e végszavakkal</td>
</tr>
<tr>
<td class="tdr"><a href="#Page_462">462</a></td>
<td>A czár</td>
<td>«A czár</td>
</tr>
</table>
</div>

</body>
</html>
